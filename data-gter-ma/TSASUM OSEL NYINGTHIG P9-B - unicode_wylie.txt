dngos gzhi 'chi med tshe yi dbang gis rdo rje'i sku gsung thugs ye shes rdo rjer smin par byed pa la /
thog mar tshe 'gugs shing bcud bsdu ba'i slad du dmigs pa 'di bzhin du mdzad 'tshal /
slob dpon 'chi med pad+ma 'byung gnas su sogs tshe 'gugs /
'khor 'das brtan g.yo'i dwangs bcud gcig tu 'dus pa'i sogs kyis tshe chang /
srid zhi'i dwangs ma 'dus pa'i tshe ril sogs tshe ril /
gtor snod rin chen 'bar ba'i sogs tshe gtor /
tshe mda' spyi bor rgya gram du bzhag la /
khyed rang rnams kyi lus mi shigs rdo rje'i go chas sogs kyi rgyas gdab /
de dag gis 'chi med rdo rje tshe yi dbang bskur bgyis pas sgo gsum 'chi bdag gi g.yul las rgyal /
skye 'chi gzhom gzhig dang bral ba'i sogs kyis mtshams sbyar nas shis pa'i rdzas kyis mnga' gsol /
shis pa brjod /
dam tshig khas blang sogs dbang snga ma bzhin bgyis pas grub pa'o //
!
//rkyen sel byin rlabs tsam gyi skabs spyir thun mong ba'i bya tshul smros ma rag pa ltar la /
khyad par bum dbang rnam bum kho na dang /
de nas tshe 'gugs pa nas sngar smros bzhin mthar dbyung bar bya ba yin no //
skye 'chi 'pho 'jigs kun bral ba'i //
mkhyen brtse'i ye shes dkyil 'khor gzugs //
'chi med lang tsho'i gzi 'od zer //
bkra shis rtag pa'i dpal gyis 'byor //
rtsa gsum 'od gsal snying tig gi phyi sgrub yan lag tshe sgrub 'chi med drwa ba'i dbang bzhi ye shes snying po zab dbang thun min dang thun mong ba rgyas bsdus bcas bklag chog 'chi med rdo rje'i srog 'tsho'i le'u tshan lnga pa mi shigs tshe dbang grub pa'i rdo rjes sbyar pa'o ///
/

@#//
rdo rje'i ye shes rnam pa thams cad sprin //
don gnyis lhun grub dkyil 'khor 'khor lo'i mgon //
mchog gi ye shes gzi brjid rab 'bar rtsal //
bud+d+ha thod phreng rgyal bar rtag par gus //
drug pa rtsa gsum 'od gsal snying tig gi phyi sgrub sgyu 'phrul drwa ba'i sgos bka' thams cad lhun grub mchog gi las mdzad bud+d+ha thod phreng rtsal gyi sgos dbang 'bogs pa zhar byung thod phreng rigs lnga'i spyi chings kyi tshul can 'bri ba la /
maN+Dal tshom bu phyogs bzhi dbus dang lnga /
de rgyab bzhi bkod pa'i steng 'phrul stegs kyi 'og tu rnam rgyal bum pa bcud ldan /
dmigs bsal gyi rdzas steng du b+han+d+ha kha sbyor nang tshul bzhin bsgrubs pa'i a mr-itas bkang ba dar sna lngas g.yogs shing dbu rgyan dang g.yas g.yon du rdor dril bcings pa'i sman gyi pho brang dang /
sngags phreng /
me long /
dpal gyi gtor ma dar gdugs can rnams bshams la /
mtha' sman gtor rak+ta sogs mchod pas bskor /
brgyud 'debs dang /
skyabs sems nas brtsam mchod pa byin rlabs bar rtsa byang phyi sgrub sgyu 'phrul drwa ba ltar la /
dngos gzhi'i lha bskyed la /
hU~M:
de bzhin nyid dbyings dmigs med snying rje'i rtsal :sogs nas bzlas pa'i bar bud+d+ha'i sgos sgrub ltar dang /
bsnyen pa'i mgor b+h+rU~M bi shwa bi shud+d+he so so'i rtsa sngags phaT dzaH
ye shes dkyil 'khor gnyis pa mdun du spros :
me ri 'dabs 'byor tshul du bzhugs par gyur :
ces dzapa? khang yang dbye /
bsnyen sgrub las gsum gyi bzlas pa'i mthar /
bum sgrub ni /
bum pa b+h+rU~M las gzhal yas khang mtshan nyid thams cad yongs su rdzogs pa'i dbus su /
bud+d+ha    badzra 
rat+na 
pad+ma 
karma 
rigs gzhan skabs so sor sgyur /thod phreng rtsal /
phyogs bzhir dbang chen rigs bzhi /
sgo skyong dpa' bo yab yum bcas ma 'dres gsal rdzogs su shar ba'i sku las byang sems bdud rtsi'i rgyun babs pas bum pa gang bar gyur /
ces dmigs la gzungs thag nas bzung ste skabs so so'i bsnyen sgrub las gsum khyug tsam bzla /

mchog sgrub bdud rtsi'i dkyil 'khor la dmigs te /
A:
stong gsal ngang las rlung me thod sgyed steng :
chos kyi dbyings mnyam ye shes ka pA lar :
bdud rtsi'i rgya mtsho zhu zhing khol ba'i dbus :
sna tshogs pad+ma 'dab bzhi'i lte ba ru :
glang pos btegs pa'i rin chen mdzes khri dang :
thabs shes zung 'jug nyi zla'i gdan gyi steng :
oM yig yongs gyur bud+d+ha thod phreng rtsal :
sku mdog dkar gsal zhi 'dzum sgeg pa'i nyams :
zhal gcig phyag gnyis spyan gsum gzi 'od 'bar :
phyag g.yas 'khor lo dkar po thugs kar gtod :
g.yon pas 'khor los yu ba byas pa yi :
rigs kyi dril bu dkur brten yum la 'khyud :
rus pa'i phyag rgya drug gis rab tu spras :
dar dang rin chen rgyan rdzogs skyil krung bzhugs :
yum mchog 'khor lo dril bu bsnams pa 'khril :
rig 'dzin bla ma bye ba'i sprin phung 'phro :
'dab bzhir dbang chen rta mchog rigs bzhi   rang 'od yum bcas /las :   bud+d+ha ye sems shar nas badzra rat+na pad+ma karma yum bcas /
rab 'byams yi dam zhi khro'i phyag rgya shar :
sgo bzhir rig 'dzin dpa' bo yab yum la :
gnas gsum mkha' 'gro rgya mtsho'i tshogs kyis bskor :
kun kyang spyi mgrin snying gar oM AHhU~M:
sku gsung thugs kyi rdo rjes rgyas gdab cing :
ye shes dbang bskur rigs kyi cod pan 'chang :
thugs ka'i 'od kyis lha tshogs spyan drangs gyur :
hU~M hrI:
rang rig lhun mnyam mtha' dbus med pa'i dkyil :
ye shes bzhi 'phro 'khor lo'i tshul 'chang ba :
bsam yas sgyu 'phrul drwa ba'i skur ston pa :
rtsal snang dbyings nas rol zhing gshegs su gsol :
oM AHhU~M badzra gu ru de wa d+hA ki nI sarba dz+nyA na maN+Dal badzra sa ma ya dza :
hU~M hrI:
rang snang dam tshig sems dpa'i dkyil 'khor du :
rig rtsal dbyings nas spyan drangs ye shes lha :
chu la chu bzhag sgyu ma ji bzhin du :
gnyis med brtan bzhugs dbang dang dngos grub stsol :
badzra dz+nyA na sa ma ya tiSh+Tha lhan :
hU~M hrI:
rig stong gdod nas skye med chos sku'i dbyings :
ye shes rang rtsal gzugs sku'i rnam par shar :
rtsa gsum rgyal ba rgya mtsho'i lha tshogs la :
mi phyed gus pa'i brda yis phyag 'tshal lo :
a ti pU ho :
pra tIts+tsha ho :
oM AHhU~M:
dngos su 'byor bshams yid kyis mngon sprul pa'i :
phyi nang gsang ba rmad byung mchod pa'i sprin :
dkyil 'khor lha tshogs thugs dam bskang phyir 'bul :
bzhes nas mchog thun dngos grub char ltar phob :
oM AHhU~M badzra gu ru de wa d+hA ki nI sa pa ri wA ra ar+g+haM sogs /
rU pa shab+da g+han+d+he ra sa spar+she pra tIts+tsha swA hA:
ma hA su kha dz+nyA na pU dza ho :
sarba pany+tsa a mr-ita rak+ta ba liM ta ga Na tsakra pU dza kha kha khA hi khA hi :
hU~M hrI:
ma bcos spros bral chos sku'i ngang nyid las :
longs spyod yongs rdzogs sprul pa'i sprin phung 'phro :
thugs rjes 'gro 'dul dkyil 'khor lha tshogs la :
gus pas bstod do mchog thun dngos grub stsol :
sman gyi pho brang la gzungs thag btags pa blangs la /
rang gi thugs nas 'phros pa'i 'od zer gyis :
thugs dam rgyud bskul lha tshogs snyoms par zhugs :
bde ba'i sgra dang ye shes 'od snang gis :
'khor 'das bcud dang dwangs ma dge mtshan dang :
khyad par rtsa gsum rgyal ba rab 'byams kyi :
bde chen ye shes bdud rtsi'i rnam par bsdus :
rdzas la thim pas mthong tshor myong reg kun :
rnam par grol ba'i ye shes gzi byin 'bar :
oM AHhU~M badzra gu ru bud+d+ha thod phreng rtsal badzra sa ma ya dzaHsid+d+hi pha la hU~M A:
zhes sgrub sngags dang /
oM hU~M trAM hrIHA:
mUM lAM mAM pAM tAM:
badzra a mr-ita hU~M hrIHThA:
zhes btags pa 'di tsam ni legs pa'i yan lag tu sems pas 'dir mdor bsdus su 'jug bder bris pa yin no //
las bum sgrub pa'i tshul ni /
las bum gyi nang du khro bo bdud rtsi 'khyil pa ljang ser rgya gram dang sdigs mdzub mdzad pa khro bo'i chas thams cad dang ldan pa gsal bar gyur /
de la dmigs te /
oM badzra a mr-ita kuN+Da lI ha na ha na hU~M phaTa?/
ces brgya rtsa tsam bzlas la /
lha 'od du zhu bas las thams cad sgrub pa'i nus pa dang ldan par gyur /
dbyangs gsal rten snying dang /
mchod bstod /
yig brgya /
oM AHhU~M gis mchod yon phul ba'i rkyen gyis bum pa'i lha dang /
myong grol bdud rtsi'i dkyil 'khor gyi lha /
bde stong chen po'i ngo bor 'od du zhu nas bum chu dang sgrub rdzas ye shes bde ba chen po'i bdud rtsi'i bdag nyid du gyur /
de nas rig pa'i me tog dor ba dang /
srung ma'i gtor 'bul /
tshogs mchod skong bshags sogs rtsa ba'i las byang spyi ltar grub pa dang /

slob ma rnams la khrus dang bgegs bskrad /
srung 'khor sems skyed bcas grub nas /
skabs babs thod phreng sde lnga'i las tshogs spyi 'gro'i lo rgyus ni /
de la 'dir dpal o rgyan chos kyi rgyal po nyid chos sku'i sangs rgyas thams cad kyi dgongs klong gcig tu 'khyil ba'i bdag nyid chen po pad+ma kun tu 'chang /
longs sku'i sangs rgyas thams cad kyis sku dang ye shes rgya mtsho'i spro bsdu'i byed por dbang bskur ba gzi brjid tshe 'od dpag med /
sprul sku'i sangs rgyas thams cad kyis dmu rgod gdul dka' nyon mongs rags shing las nyon sdug bsngal che ba'i yid can 'dul ba'i snying rje dang thugs bskyed smon lam gyi go cha la /
sangs rgyas kun las khyad par 'phags pa ston pa rdzogs pa'i sangs rgyas shAkya'i rgyal po nyid slar yang sngags kyi ston pa rdo rje slob dpon gyi skur bzhengs pa pad+ma 'byung gnas te /
rgyal ba'i rnam 'phrul dang spyod yul bsam gyis mi khyab pas /
sprul gzhi nub phyogs bde ldan zhing du bkra shis 'o ma'i rgya mtshor gu ru nyid kyi thugs ye shes lnga yi rang mdangs gu ru thod phreng sde lnga'i bkod pas zhi rgyas dbang drag mchog gi phrin las mthar phyin par mdzad pa las /
'dir /
bud+d+ha rang la /   don gnyis thams cad 'bad med lhun grub mchog gi las mdzad bud+d+ha thod phreng rtsal 
sgos bka' gzhan rnams la /
zhi ba la /   gnas skabs dang mthar thug gi mi mthun phyogs kun zhi ba'i las mdzad rdo rje thod phreng rtsal /
rgyas pa la /   'khor 'das kyi legs tshogs yon tan ye shes thams cad rgyas pa'i las mdzad rat+na thod phreng rtsal /
dbang la /   khams gsum snod bcud rlung sems snang ba legs tshogs thams cad sdud pa'i dbang gi las mdzad pad+ma thod phreng rtsal /
drag por /   gdug can 'byung po dam sri rgyal 'gong byad phur rbod gtong mi mthun pa'i phyogs kun thal bar brlag pa'i drag po'i las mdzad karma thod phreng rtsal /
zhes skabs so sor kha bsgyur /
mchan /
gyi sgos sgrub 7'jam dbyangs mkhyen brtse'i dbang po 'od gsal sprul pa'i rdo rje'i zab mo dgongs pa'i gter kha rtsa gsum 'od gsal snying tig gi chos sde las byon pa'i dbang bskur bgyi ba ste /
de yang bsgrub bya lha'i rigs dang ngo bo /
sgrub byed lha sngags ting 'dzin gyi khyad par /
sgrub pa po gdul bya so so'i khams dbang bsam pa dang mos pa'i rjes su 'gro bas mchog thun gyi dngos grub ji ltar 'dod pa yid bzhin du sgrub nus pas na /
'jam dpal dpa' bo gcig grub las /
sngags pas yid bzhin nor bu ltar //
'bad de kho na don byed do //
zhes gsungs pa bzhin la /
de'i gnad kyang sngags la zhugs pa'i skyes bu des thabs shes khyad par can gyis zin pa'i sgo gsum gyi bya byed thams cad /
gnas skabs dang mthar thug gi phan bde'i sgo 'ba' zhig sgrub byed yin pa'i thabs dang stobs kyis byang chub kyi spyod pa rlabs po che skad cig gis yongs su rdzogs par 'gyur la /
khyad par rdo rje theg pa'i myur lam ni rdzas sngags dang ting 'dzin gyi nus pa thams cad dpung bsgril ba'i man ngag gi myur lam khyad par can yin pa'i dbang gis /
bskyed rdzogs la brtan pa thob pa'i rnal 'byor pas dmigs pa gtad pa tsam gyis las rab 'byams bde blag tu sgrub nus shing /
de tsam du ma zad lha sngags dbyer med la som nyi med pa'i dad pa brtan po tsam kho nas rtse gcig tu bsgrubs kyang grub 'bras mngon du 'byin nus pa la /
nam yang bslu ba med pa yid bzhin gyi nor bu rin po che dang chos mtshungs pas /
bka' gter man ngag rnams las las kyi tshogs rab 'byams sgrub pa'i sngags dang phyag rgya ting 'dzin gyi sgo du ma gsungs shing /
de thams cad kyang zhi rgyas dbang drag mchog gi las dang lngar 'dus shing /
de la'ang thun mong dang khyad par gyi sgrub tshul gnyis /
tshar gcod dang rjes 'dzin gyi yan lag gnyis /
phyi yi rdzas /
nang gi lus ngag yid gsum la brten pa'i dbye ba du ma yod pa las /
don du snying rje chen po'i kun slong gi rgyu byas nas /
thabs shes khyad par can gyis zin pa'i sngags kyi dgongs spyod dang ldan pas las rtsom pa ni /
mchog thun gyi dngos grub myur bar sgrub byed du ches zab pas rig pa 'dzin pa rnams kyis gcig tu bsgrub dgos pa ste /
las kyi tshogs de dag la'ang /
khyad par ba mchog gi las dang thun mong ba zhi rgyas dbang drag gi las gnyis /
de dag kun la yang dbang bskur ba sngon du 'gro dgos pa ma zad /
spyir mtshan nyid dang ldan pa'i rdo rje slob dpon las dbang thob pa tsam gyis 'dod pa'i las sgrub par nus pas na /
'dir ni las rab 'byams sgrub pa'i rjes gnang zhar byung tsam ma yin par /
dmigs bsal gyi las bzhi mchog dang lnga sgrub rung ba'i lha sngags ting 'dzin gyi dbang bskur khyad par can 'di lta bu ni sngon chad ma byung ba'i gsang ba rmad du byung ba nyid de /
gu ru nyid kyi zhal nas /
dus gsum sangs rgyas kun gyi ni :
thugs rje'i rang bzhin mkhyen brtse'i sgo :
byin rlabs 'gro la 'jug pa'i phyir :
phrin las gnad do cog gi gzhi :
smin byed dbang 'di ched du bsngags :
zhes gsungs pa las /   'di bar las bzhi spyi 'gro dang /
'di man sgos so so las /
mchog la /   'dir sngags kyi las rab 'byams thams cad kyi phul du phyin pa'i bsgrub bya khyad par can mchog gi dngos grub ste /
de sgrub pa la'ang chos kun sems nyid gnyug ma phyag rgya chen po'i 'khor los rgyas thebs pa'i don gnas snang gnyis ka la 'char ba'i rig rtsal gyi dbang thob pas /
las 'dod dgu bsam pa tsam gyis sgrub nus pa rig 'dzin shrI siM ha dang gu ru rin po che sogs 'phags bod kyi grub pa'i skyes mchog rnams lta bu yin zhing /
de dang rjes mthun gyi las ting 'dzin dang /
bdud rtsi sman dang skye bdun sogs rdzas /
phyag rgya pad+ma can sogs grogs /
kun bzang yab yum gyi dgongs pa dang /
sangs rgyas dang byang chub sems dpa'i mtshan dang gzungs sngags sogs la brten pas rang rang gi skal pa dang 'tsham par sgrub nus shing /
khyad par bla ma'i mos gus lam byed 'di ni mchog gi dngos grub sgrub pa'i nye rgyur mdo sngags gsar rnying mkhas grub kun gyis yang yang bsngags shing tshad mas kyang grub pa ltar /
rtsa gsum kun 'dus gu ru rin po che bud+d+ha thod phreng rtsal la bsten nas mchog gi dngos grub sgrub pa ni ches zab pa'i mthar thug tu nges shing /
lha sngags de yi smin byed zab mo zhu ba'i don du maN+Dal phul /
bla ma dang /

mchog la /   don gnyis 'dod dgu'i phrin las thams cad 'bad med lhun gyis grub mdzad bud+d+ha thod phreng rtsal /   rigs gzhan gong smros mchan gyi skabs ltar so sor kha bsgyur /
tha mi dad pa'i spyan sngar snyim pa me tog dang bcas pa'i thal mo sbyor la gsol ba 'debs pa 'di'i rjes zlos lan gsum mdzod /
ho :
dkyil 'khor gtso bo rigs kun bdag :
thugs rje'i gter chen slob dpon gyis :
lhun grub bud+d+ha     zhi mdzad badzra /
rgyas mdzad rat+na /
dbang mdzad pad+ma /
drag mdzad karma /
zhes rigs so sor kha sgyur ba 'og ma mchan gsal kun la 'gre'o /thod phreng gi :
smin grol dbang mchog bstsal du gsol :
lan gsum /
skyabs sems dang tshogs gsag
/sdom gzung bcas phyi sgrub sgyu 'phrul drwa ba'i dbang rgyas pa'i sta gon skabs ltar bya /
de nas dbang gi gzhi 'god pa ye shes pa dbab pa la sgo gsum gyi gnad bcun te thugs dmigs 'di bzhin mdzod /
slob dpon gyi thugs ka nas 'phros pa'i 'od zer gyis khyed rang rnams kyi phung khams skye mched kyis mtshon pa'i snod bcud tha mal gyi snang zhen thams cad dbyings su sbyangs /
stong pa'i ngang las chos dbyings lhun rdzogs bde chen stug po bkod pa'i zhing khams phun sum tshogs pa'i dbus su /
glang pos     seng+ges /
rta mchog gis /
rma byas /
mkha' lding gis /
btegs pa'i rin po che'i khri dang pad+ma nyi zla'i steng du khyed rang rnams skad cig gis /
oM     hU~M/
trA~M/
hrIH
AH
yig yongs su gyur pa las de bzhin gshegs pa thams cad kyi /
mchog la /   sku yi bdag nyid ma hA gu ru bud+d+ha thod phreng rtsal sku mdog dkar gsal mchog tu zhi 'dzum sgeg pa'i /
zhi ba la /   thugs kyi bdag nyid ma hA gu ru badzra thod phreng rtsal sku mdog mthing gsal zhi 'dzum sgeg pa'i /
rgyas pa la /   yon tan gyi bdag nyid ma hA gu ru rat+na thod phreng rtsal sku mdog ser gsal brjid chags shin tu sgeg pa'i /
dbang la /   gsung gi bdag nyid ma hA gu ru pad+ma thod phreng rtsal sku mdog dmar gsal sgeg cing shin tu chags pa'i /
drag por /   phrin las kyi bdag nyid ma hA gu ru karma thod phreng rtsal sku mdog ljang nag khro zhing gtum pa'i /
nyams 'gyur can gyi mtshan dpe rab tu rgyas pa /
zhal gcig phyag gnyis spyan gsum pa /
phyag g.yas pas /
'khor lo dkar po    rdo rje rtse lnga /
yid bzhin nor bu /
pad+ma dmar po /
sna tshogs rdo rje /
thugs kar gtod cing g.yon des yu ba byas pa'i dril bu 'dzin te yum la 'khyud pa /
zhabs rdo rje'i skyil krung gis bzhugs shing rus pa'i phyag rgya drug dang dar dang rin po che'i rgyan chas yongs su rdzogs pa'i pang du yum /
dbyings phyug ma dkar mo 'khor lo    mA ma kI sngon mo rdo rje /
sangs rgyas spyan ma ser mo rin chen /
gos dkar mo dmar mo pad+ma /
dam tshig sgrol ma ljang gu rgya gram /
dang dril bu 'dzin pa dang gnyis med du mnyam par sbyor ba ye shes bde ba chen po'i gzi 'od nyi ma 'bum ltar rgyas pa'i klong du /
mchog gi     zhi ba'i /
rgyas pa'i /
dbang gi /
drag po'i /
las mdzad rtsa gsum rab 'byams spro bsdu'i sgyu 'phrul bsam mi khyab pa'i bdag nyid chen por gsal ba'i gnas gsum rdo rje gsum gyi yi ges mtshan pa dang /
slob dpon dkyil 'khor gyi mnga' bdag ma hA gu ru /
bud+d+ha     badzra /
rat+na /
pad+ma /
karma /
thod phreng rtsal dngos su gsal ba'i mos gus drag tu bskyed pas /
bla ma'i thugs ka nas rdo rje'i ye shes 'gugs pa'i 'od zer lcags kyu'i rdul phran grangs med pa shar gyis 'phros /
chos dbyings rgyas par gang ba'i sangs rgyas kyi zhing rab 'byams rnams dang /
khyad par lho nub pad+ma 'od kyi gzhal yas khang chen por sgyu 'phrul bkod pa'i rol mo bsam gyis mi khyab par snang ba'i bla ma sku gsum gyi lha tshogs rnams la phog
/thugs dam chen po'i dgongs pa bskul /
thugs rje chen po'i rtsal bskyed de skad cig gis nam mkha'i khyon gang bar spyan drangs nas /
khyed rang rnams la sib sib thim pas rgyud byin gyis brlabs pa'i nges shes skyed cig
/ye shes 'beb rdzas spos dang thod rnga'i dbyangs snyan rol mo gdung shugs kyis bskul la sgos byang gi spyan 'dren /
hU~M hrI:
rang rig lhun mnyam mtha' dbus med pa'i dkyil :
ye shes bzhi 'phro 'khor lo'i tshul 'chang ba :
bsam yas sgyu 'phrul drwa ba'i skur ston pa :
rtsal snang dbyings nas rol zhing gshegs su gsol :
zhes pa'i mthar /
oM AHhU~M badzra gu ru 
bud+d+ha    badzra /
rat+na /
pad+ma /
karma /
thod phreng rtsal badzra sa ma ya dzaHsid+d+hi pha la hU~M A:
dz+nyA na A be sha ya a A:
hU~M hU~M hU~M/
zhes drag tu brjod pas dbab /
tiSh+Tha badzras brtan par bya /
de nas dbang dngos la /
sku gsung thugs ye shes rdo rje'i dbang bskur spyi dang /
bye brag las bzhi mchog dang lnga so so'i las tshogs kyi sgos dbang bskur ba gnyis las /
dang po rdo rje bzhi yi dbang spyir sbyin pa ni /
thog mar snod bcud tha mal gyi zhen rtog sbyang phyir sku bum pa'i dbang bskur ba la /
slob dpon gyi thugs ka'i 'od zer gyis nam mkha'i dbyings su til gyi gang bu ltar sad pa'i rgyal ba sras dang bcas pas /
rnam pa thams cad dang ldan pa'i cho 'phrul chen pos rin po che'i bum pa rdo rje bdud rtsi'i chus gang ba khyed rang rnams kyi spyi bor thogs te gtor blug gi phrin las mthar phyin par mos shig
/rnam bum spyi bor bzhag la /
oM:
bum pa bzang po yon tan kun gyi gter :
lha tshogs 'od zhu bdud rtsi'i bcud kyis gtams :
skal ldan rigs kyi bu la dbang bskur bas :
bud+d+ha     badzra /
rat+na /
pad+ma /
karma /
thod phreng sku yi dbang thob shog :
oM AHhU~M badzra gu ru 
bud+d+ha     badzra /
rat+na /
pad+ma /
karma /
thod phreng rtsal kA ya a b+hi Shiny+tsa oM:
zhes dbang bskur pas bum pa'i chus lus thams cad gang /
las dang nyon mongs pa'i dri ma dag
/chu'i lhag ma yar lud pa las rigs kyi bdag po /
rnam par snang mdzad kyis /
rigs so so la /   mi bskyod pas /
rin chen 'byung ldan gyis /
snang ba mtha' yas kyis /
don yod grub pas /
dbu brgyan par gyur /
de ltar bum pa'i dbang bskur pas snod bcud phung khams skye mched thams cad gdan gsum sgyu 'phrul drwa ba'i lha tshogs su gdod nas yin pa la yin par ngo shes pas /
gsal brtan dag gsum gyis snang stong sgyu ma lta bu'i ting nge 'dzin la goms par byos la /
snang ba thams cad lha sku phyag rgya'i rim pas gdul bya'i mos pa dang mthun par don gyis shig
/de nas ngag tha mal du zhen pa sbyang phyir gsung bzlas pa'i lung sbyin pa la /
slob dpon dang dkyil 'khor gyi lha tshogs gnyis su med pa'i thugs ka nas bsnyen pa'i sngags kyi phreng ba 'phros /
zhal nas byung /
khyed rang rnams lhar gsal ba'i zhal du zhugs /
thugs srog dwangs ma'i sa bon gyi mthar phreng ba ltar 'khod /
'od zer spro bsdus don gnyis sgrub par mos la bsnyen pa'i sngags 'di'i rjes zlos mdzod /
oM AHhU~M badzra ma hA gu ru 
bud+d+ha     badzra /
rat+na /
pad+ma /
karma /
thod phreng rtsal sarba sid+d+hi hU~M:
lan gsum /
slar yang thugs srog dwangs ma'i sa bon sgrub pa'i sngags kyis bskor ba'i 'od zer spro bsdus snang grags rig gsum lha sngags chos sku'i rol par shar bas don gnyis sgrub par mos la sgrub pa'i sngags 'di'i rjes zlos mdzod /
oM AHhU~M badzra gu ru 
bud+d+ha     badzra /
rat+na /
pad+ma /
karma /
thod phreng rtsal badzra sa ma ya dzaHsid+d+hi pha la hU~M A:
lan gsum /
slar yang dkyil 'khor gyi lha yi /
thugs srog sngags las sogs rigs lnga sgos so so'i las sbyor skabs kyi dmigs bzlas 'dir sbyar /
la las sbyor gyi sngags 'di'i rjes zlos mdzod /
so so'i sgrub sngags sham bur las so so'i sham sngags /
oM sarba karma dz+nyA na sid+d+hi hU~M:     hU~M sarba shAn+tiM ku ru swA hA:
trA~M sarba puSh+TiM ku ru oM:
hrIHsarba wA shaM ku ru ho :
AHsarba mA ra ya phaTa?:
ces sbyar ba lan gsum /
sngags kyi phreng ba mgrin par bzhag pas nus pa brtan par byas par mos mdzod /
sngags kyi phreng ba mgrin par bzhag :
A:
sgra yi snying po bsnyen sgrub phrin las kyi :
bzlas pa'i nus rdzogs sngags kyi phreng ba yis :
skal ldan rigs kyi bu la dbang bskur bas :
bud+d+ha     badzra /
rat+na /
pad+ma /
karma /
thod phreng gsung gi dbang thob shog :
oM AHhU~M badzra gu ru /
bud+d+ha   rigs so sor bsgyur /thod phreng rtsal wA ka a b+hi Shiny+tsa A:
'di ltar sgrar grags pa thams cad rdo rje'i gsung dbyangs gzhom med yi ge 'khor lo'i sprin grags stong brjod pa dang bral ba las sgra yi tshul bsam gyis mi khyab pas 'gro ba'i don gyis shig
/de nas yid tha mal du zhen pa sbyong ba'i slad du thugs 'od gsal gyi dgongs pa ngo sprad pa ni /
me long gsal ba bstan la /
me long dwangs pa la gzugs brnyan sna tshogs su shar yang snang dus nyid nas dngos pos stong /
stong bzhin du sna tshogs su snang ba ma 'gags pa bzhin /
lha sngags kyis mtshon pa'i 'khor 'das kyi chos thams cad rang sems stong pa'i rang rtsal du shar yang /
shar dus nyid nas bden par ma grub /
ma grub bzhin du cir yang shar bas /
thams cad sku gsum 'du 'bral med pa shar grol zung 'jug 'od gsal 'khor yug gi dgongs par ngo shes par gyis shig
/hU~M:
stong gsal rang rig 'dus ma byas pa'i don :
brda yis mtshon pa ye shes me long gis :
skal ldan rigs kyi bu la dbang bskur bas :
bud+d+ha   rigs so sor bsgyur /thod phreng thugs kyi dbang thob shog :
oM AHhU~M badzra gu ru 
bud+d+ha   rigs so sor bsgyur /thod phreng rtsal tsit+ta a b+hi Shiny+tsa hU~M:
'di ltar rtog tshogs thams cad /
bud+d+ha   rigs so sor bsgyur /thod phreng rtsal gyi thugs ka dag 'od gsal zang thal kun khyab 'dus ma byas pa mnyam nyid chen po'i dgongs par la zlo bas 'bad med lhun gyis grub pa'i gzhan don rgya chen po gyis shig
/mthar yon tan dang phrin las yongs su rdzogs pa gtor ma la brten nas dbang bskur ba la 'dun pa 'di ltar mdzod /
gtor ma 'di nyid /
thams cad lhun grub mchog gi las mdzad bud+d+ha   zhi ba'i las mdzad rdo rje /
rgyas pa'i las mdzad rat+na /
dbang gi las mdzad pad+ma /
drag po'i las mdzad karma /
thod phreng rtsal ye shes sems dpa' rigs so so'i rta mgrin dang bcas pa /
phyogs bzhir dbang chen sde bzhi /
sgo skyong dpa' bo mkha' 'gro yab yum rnams dngos su gsal ba khyed rang gi spyi bor spyan drangs te sku yi gnas thams cad las byung ba'i 'od zer kha dog lnga ldan gyis sgo gsum la khyab pas byin rlabs ye shes chen po rgyud la bstsal bar mos mdzod /
dpal gyi gtor ma gnas gsum du bzhag la /
oM AHhU~M hrI:
gtor snod rang byung gzhal med khang chen po :
gtor ma'i ngo bo lha dang gnyis su med :
skal ldan rigs kyi bu la dbang bskur bas :
bud+d+ha   rigs so sor bsgyur /thod phreng ye shes dbang thob shog :
oM AHhU~M hrIHbadzra gu ru 
bud+d+ha   so sor bsgyur /thod phreng rtsal kA ya wA ka tsit+ta dz+nyA na a b+hi Shiny+tsa oM AHhU~M hrI:
des khyed rang gi sgo gsum dang /
bud+d+ha   so sor bsgyur /thod phreng rtsal gyi sku gsung thugs ye shes rdo rje gnyis su med par byin gyis brlabs shing dbang bskur pa spyi dang /
yon tan phrin las rgya mtsho'i dpal las don gnyis thams cad rtsol med du lhun gyis grub pas don byed par mos shig

/gnyis pa bye brag las bzhi mchog dang lnga so so'i las tshogs kyi sgos dbang bskur ba las /
'di nas so so'i mtha' rten sgos dbang la 'jug
/'dir bud+d+ha thod phreng rtsal gyi mchog gi las rab 'byams sgrub pa'i bdud rtsi mchog gi dkyil 'khor la brten nas dbang bskur ba la rgyud las /
bdud rtsi mchog ni mnyam pa'i dbyings //
bdud rtsi'i don ni skye shi med //
bdud rtsi'i gnas ni byang chub sems //
bdud rtsi'i las ni rnam rtog sbyong //
bdag dpal tshogs shing 'gro don mdzad //
sman gyi byin rlabs bsam mi khyab //
ces gsungs pa ltar /
snod bcud gdan gsum sgyu 'phrul drwa ba snang stong chos kyi bdud rtsi ru gdod ma nyid nas gnas pa'i don /
rdzas kyi bdud rtsi lcags kyu lnga dang sgron ma lnga rtsa brgyad yan lag stong sbyar sman gyi pho brang /
dkyil 'khor bdun dang sbyor thabs brgyad kyi lha sngags ting 'dzin gyis mngon du byas nas /
rtags kyi bdud rtsis phung khams zag bcas dug lnga ye shes kyi bdag nyid chen por sad pas /
don gyi bdud rtsi skye 'chi med pa gnyug ma khyab brdal gyi dgongs klong rig pa rtsal gyi dbang thob pas gzung 'dzin dbyings su zhi /
mkhyen brtse'i ye shes rgyas /
rlung sems dbang du 'dus /
dug gsum ru tra bsgral pa'i las bzhi lhun grub mchog gi dngos grub chen po grol ba bzhi ldan mngon du byed pa'i dbang thob par mos shig
/sman gyi pho brang btegs la /
hU~M:
bkra shis mtshan ldan rdo rje'i ka pA la :
ye shes bdud rtsi'i bcud kyis rab tu gtams :
skal ldan rigs kyi bu la dbang bskur bas :
grol ba bzhi ldan phrin las mthar phyin shog :
oM AHhU~M badzra gu ru bud+d+ha thod phreng rtsal badzra sa ma ya dzaHsid+d+hi pha la hU~M A:
oM hU~M trAM hrIHA:
mUM lAM mAM pAM tAM:
badzra a mr-ita hU~M hrIHThA:
sarba a b+hi Shiny+tsa mi :
sman gyi pho brang gnas gsum du bzhag
/de ltar bdud rtsi mchog gi dngos grub dam rdzas rmad du byung bas dbang bskur pas /
mdor na mthong bas sdig ltung dag :
dri tshor grib sel nyams chag bskang :
reg pas bde chen rgyud la 'char :
myong bas mngon sum ye shes skye :
'chang bas srung dang rgyas dbang bsgyur :
zhes sogs rgyas par gsungs pa ltar /
grol ba drug gi phrin las la mnga' dbang 'byor bas 'gro kun zung 'jug rdo rje'i dbyings su 'bad med du grol ba'i mchog gi phrin las rtag khyab lhun gyis grub pa'i las rab 'byams sgrub nus pa'i dbang thob par mos mdzod /
'pho zhing 'gyur ba'i srid las rnam grol ba //
yon tan kun bdag mtshungs med chos kyi rje //
rtag khyab phan bde lhun grub ye shes skur //
byang chub mchog gi phrin las bkra shis shog
/de dag gis mchog gi las mdzad thams cad lhun grub bud+d+ha thod phreng rtsal gyi /
sgos sgrub kyi dbang bskur spyi bye yongs rdzogs grub pa ste /
rtsa ba dang yan lag gi dam tshig gnang bkag spyi dang khyad par gu ru 
bud+d+ha     badzra /
rat+na /
pad+ma /
karma /
thod phreng rtsal gyi lha sngags ting 'dzin la gtso bor brten pa'i /
mchog gi    zhi ba'i /
rgyas pa'i /
dbang gi /
drag po'i /
phrin las rab 'byams kyis don gnyis 'dod dgu bsgrub pa'i g.yar dam bzhes pa'i dam tshig khas blang ba 'di'i rjes zlos mdzod /
gtso bos ji ltar sogs dang /
gtang rag
/lus longs spyod 'bul ba /
dge bsngo rnams spyi ltar bya /
phrin las rjes kyi rim pa rnams mthar dbyung bas dge legs su bya'o /

/srid zhi'i 'jigs med mkhyen
brtse'i nyi //
don gnyis thams cad lhun grub mchog
/'od zer 'bum bkra shis pa'i dpal //
dge mtshan sbrang rtsi'i bcud kyis 'byor //
rtsa gsum 'od gsal snying tig gi phyi sgrub kyi sgos bka' mchog gi las mdzad thams cad lhun grub bud+d+ha thod phreng rtsal gyi sgos kyi dbang bskur rab 'byams phrin las char 'beb le'u tshan drug pa 'od gsal rang byung thugs mchog rtsal gyis sbyar pa'o ///
/

@#//
kun mkhyen zhi bsil bdud rtsi'i 'dzum dkar gyis //
rab sgeg brtse chen ga pur dbang po'i rdul //
sim byed legs bris dpal gyis mi mtshon pa //
mi bskyod rdo rje thod phreng rtsal gyis srungs //
bdun pa rtsa gsum 'od gsal snying tig gi phyi sgrub sgyu 'phrul drwa ba'i sgos bka' zhi ba'i las mdzad rdo rje thod phreng rtsal gyi sgos dbang 'bogs pa la /
bsham bkod dang /
sgrub tshul /
dbang bskur dngos sogs kyi spyi chings rigs bzhi ka la bud+d+ha thod phreng rtsal gyi dbang chings rgyas par smros pa la kha bsgyur so so'i steng mchan gyis gsal ba ltar la /
dmigs bsal gyi sgos chos zhi ba'i las kun sgrub byed bdud rtsi'i bum pa mgul chings dkar po can /
nang bcud so lnga'i rdzas kyis gtams pa dkyil 'khor dbus su many+dzi'i la bkod /
de'i mdun du rnam rgyal bum pa bsham /
bdag mdun rnam bum bcas bsgrubs zin pa'i rjes /
las bum khyil pa'i lha sngags kyis bsgrub /
zhi byed rdo rje thod phreng gzhung gi zhi ba'i bum pa sgrub pa ni /
'khyil pa'i sngags kyis bsang :
oM swa b+hA wa bi shud+d+haHsarba d+harmAHswa b+hA wa bi shud+d+ho\u0f85 haM:
stong pa'i ngang las pad zla'i gdan gyi steng :
b+h+rU~M yig yongs gyur rin chen bum pa bzang :
bdud rtsi'i bcud kyis yongs su gang ba'i dbus :
sna tshogs pad+ma 'dab bzhi'i lte ba ru :
seng ges btegs pa'i rin chen mdzes khri dang :
thabs shes zung 'jug nyi zla'i gdan gyi steng :
hU~M yig yongs gyur rdo rje thod phreng rtsal :
sku mdog mthing gsal zhi 'dzum sgeg pa'i nyams :
zhal gcig phyag gnyis spyan gsum gzi 'od 'bar :
phyag g.yas rdo rje rtse lnga thugs kar gtod :
g.yon pas rdo rjes yu ba byas pa yi :
rigs kyi dril bu dkur brten yum la 'khyud :
rus pa'i phyag rgya drug gis rab tu spras :
dar dang rin chen rgyan rdzogs skyil krung bzhugs :
yum mchog rdo rje dril bu bsnams pa 'khril :
rig 'dzin bla ma bye ba'i sprin phung 'phro :
'dab bzhir dbang chen rta mchog   shar nas bud+d+ha rat+na pad+ma karma yum bcas /rigs bzhi las :
rab 'byams yi dam zhi khro'i phyag rgya shar :
sgo bzhir rig 'dzin dpa' bo yab yum la :
gnas gsum mkha' 'gro rgya mtsho'i tshogs kyis bskor :
kun kyang spyi mgrin snying gar oM AHhU~M:
sku gsung thugs kyi rdo rjes rgyas gdab cing :
ye shes dbang bskur rigs kyi cod pan 'chang :
thugs ka'i 'od kyis lha tshogs spyan drangs gyur :
hU~M hrI:
rang rig lhun mnyam mtha' dbus med pa'i dkyil :
ye shes bzhi 'phro 'khor lo'i tshul 'chang ba :
bsam yas sgyu 'phrul drwa ba'i skur ston pa :
rtsal snang dbyings nas rol zhing gshegs su gsol :
oM AHhU~M badzra gu ru de wa d+hA ki nI sarba dz+nyA na maN+Dal badzra sa ma ya dza :
hU~M hrI:
rang snang dam tshig sems dpa'i dkyil 'khor du :
rig rtsal dbyings nas spyan drangs ye shes lha :
chu la chu bzhag sgyu ma ji bzhin du :
gnyis med brtan bzhugs dbang dang dngos grub stsol :
badzra dz+nyA na sa ma ya tiSh+Tha lhan :
hU~M hrI:
rig stong gdod nas skye med chos sku'i dbyings :
ye shes rang rtsal gzugs sku'i rnam par shar :
rtsa gsum rgyal ba rgya mtsho'i lha tshogs la :
mi phyed gus pa'i brda yis phyag 'tshal lo :
a ti pU ho :
pra tIts+tsha ho :
oM AHhU~M:
dngos su 'byor bshams yid kyis mngon sprul pa'i :
phyi nang gsang ba rmad byung mchod pa'i sprin :
dkyil 'khor lha tshogs thugs dam bskang phyir 'bul :
bzhes nas mchog thun dngos grub char ltar phob :
oM AHhU~M badzra gu ru de wa d+hA ki nI sa pa ri wA ra ar+g+haM sogs /
rU pa shab+da g+han+d+he ra sa spar+she pra tIts+tsha swA hA:
ma hA su kha dz+nyA na pU dza ho :
sarba pany+tsa a mr-ita rak+ta ba liM ta ga Na tsakra pU dza kha kha khA hi khA hi :
hU~M hrI:
ma bcos spros bral chos sku'i ngang nyid las :
longs spyod yongs rdzogs sprul pa'i sprin phung 'phro :
thugs rjes 'gro 'dul dkyil 'khor lha tshogs la :
gus pas bstod do mchog thun dngos grub stsol :
zhi bum gyi gzungs thag blangs te /
rang gi thugs nas sngags kyi 'od zer 'phros :
bum pa'i lha tshogs thugs dam rgyud bskul bas :
'od zer dkar po mkha' khyab kun tu 'phros :
'phags pa mchod cing 'gro ba'i mi mthun sbyangs :
tshur 'dus rtsa gsum rgyal ba rab 'byams dang :
gsang sngags rigs sngags gzungs sngags byin rlabs bcud :
'od dkar bdud rtsi'i rnam par spyan drangs nas :
bum pa'i lha yi thugs kar sa bon mthar :
sngags kyi phreng bas mtshan la gnyis med thim :
de las bdud rtsi'i chu rgyun rab tu babs :
bum bcud la thim mthong tshor myong reg kun :
mi mthun phyogs kun zhi ba'i nus ldan gyur :
oM AHhU~M badzra gu ru badzra thod phreng rtsal badzra sa ma ya dzaHsid+d+hi pha la hU~M A:
hU~M sarba pA paM kle sha sarba b+ha ya shAn+tiM ku ru swA hA:
zhes sgrub sngags la las sngags sbyar bas sgrub la bum lha 'od zhu rnam bum dang chabs cig tu bya /
dbang bskur yang bud+d+ha thod phreng mchan gsal dkyus bzhin la /
lo rgyus sgos kyi khyad par /
'dir thun mong gi las rab 'byams thams cad las zhi ba mchog gi phrin las te /
sangs rgyas sras dang bcas pas zhi bsil bdud rtsi'i chos kyis 'gro kun srid dang ngan 'gro'i g.yang sa las bskyabs te phan bde'i dpal la 'god pa dang /
sems dpa' mchog rnams kyis byams dang snying rje'i go cha lhur bzhes pas nyams thag sdug bsngal can gyi sems can sgrol zhing dbug dbyung ba /
'phags pa 'jig rten dbang phyug gi phyag sor 'o rgyun gyis yi dwags kyi bkres skom sel ba dang /
'dzam gling gi tshong pa srin gling las sgrol ba sogs dang /
thun mong gi zhi ba'i las 'jig rten dbang phyug gi rigs sngags kyi nus pas dge slong ma dpal mo klu gdon gyi snyun las grol ba dang /
grub thob thang stong rgyal pos bod yul lha sa /
sa skya /
khams me nyag rnams su nad mug mtshon gyi bskal pa zhi bar mdzad pas mtshon /
sems dpa' chen po rnams kyis g.yar dam gyi go cha chen po lhur bzhes 'os pa ste /
de yang gdul dka' dmu rgod kyi 'gro ba skyob pa la sangs rgyas kun las thugs rje dang phrin las khyad par 'phags pa gu ru rdo rje thod phreng gi lha sngags la brten pa ches zab myur byin rlabs dang ldan pa'i dbang bskur zhu ba'i don du sogs dkyus spyi dbang bud+d+ha'i dbang chings la 'jug

/zhi ba'i mtha' rten sgos dbang ni /
'dir badzra thod phreng rtsal gyi zhi ba'i las rab 'byams sgrub pa'i dag byed bkra shis dge ba khrus kyi bum pas dbang bskur ba la /
phyi rin chen bum pa bdud rtsis gang ba 'di nyid nang du gu ru rdo rje thod phreng rtsal gtso 'khor ye shes 'od zer gyi snang bas srid zhi'i rgud pa kun sel gyi sku las byung ba'i dag byed ye shes bdud rtsi'i dbang bskur zhing khrus bgyis pas /
nad gdon bar chad 'jigs brgyad sogs mi mthun rgud pa'i tshogs thams cad ming med du zhi bar byed nus pa'i phrin las rab 'byams kyi dbang thob par mos shig
/zhi byed bum pa thogs la /
bkra shis mtshan ldan rdo rje'i ka la sha :
dag byed bdud rtsi'i rgyun gyis rab tu gtams :
skal ldan slob mar dbang bskur khrus bgyis pas :
mi mthun 'gal rkyen mtha' dag zhi bar shog :
oM AHhU~M badzra gu ru badzra thod phreng rtsal badzra sa ma ya dzaHsid+d+hi pha la hU~M A:
hU~M sarba pA paM kle sha sarba b+ha ya shAn+tiM ku ru swA hA:
oM sarba ta thA ga ta a b+hi She ka te sa ma ya shrI ye hU~M:
zhes brjod de bum chu 'thung zhing khrus kyang bya /
grib sel sngags kyang ci rigs bzla :
zhes gsungs pas /
rnam sme /
phyag rdor ngan song kun sbyong /
bdud rtsi 'khyil pa'i gzungs ring thung dang /
khyad par rdor sems yig brgya dang /
oM e ho shud+d+he shud+d+he :
yaM ho shud+d+he shud+d+he :
baM ho shud+d+he shud+d+he :
laM ho shud+d+he shud+d+he :
raM ho shud+d+he shud+d+he :
a A swA hA:
chag nyams dang rtog sgrib thams cad shAn+tiM ku ru swA hA:
zhes khrus bdun gyi rig pa sbyar /
dmigs bsal nad pa sogs la dbang 'di'i rjes 'brel du'am /
sger du bkru byab srung ba'i cho ga sbyor kyang rung bar mngon pas 'dod na rdo rje rnam 'joms kyi khrus chog lta bu lha sngags kha bsgyur gyis byas pas rung bar sems so //
de ltar dag byed bdud rtsi'i bum pa'i ye shes kyi chu rgyun gyis khrus byas shing dbang bskur pas /
zhi ba'i phrin las rab 'byams thogs med du 'grub nas /
gnas skabs dang mthar thug gi srid zhi'i rgud pa'i tshogs thams cad zhi bar byed pa'i las rab 'byams kyi sgo nas don gnyis 'bad med du sgrub nus pa'i byin rlabs dang dngos grub la dbang thob par mos mdzod /
'jigs pa brgyad sogs phyi nang nyer 'tshe'i tshogs //
las nyon sgrib skyed blun sems ngan pa'i cha //
bdud bzhi'i 'gyur ba skyed byed 'gro ba'i rgyun //
ming med zhi ba'i las kyi bkra shis shog
/de dag gis zhi ba'i las mdzad rdo rje thod phreng rtsal gyi sogs nas dam tshig khas blang /
gtang rag sogs dbang rjes dang /
las byang gi mjug chog bcas bud+d+ha'i skabs smros ltar bya ba'o //
rgud pas 'jigs med zhi dbyings mkhar //
mkhyen brtse'i sprin dkar 'dzum 'od zer //
srid zhi'i dbyings khyab bkra shis dpal //
dge legs 'dod dgu'i 'byor pas mdzes //
rtsa gsum 'od gsal snying tig gi phyi sgrub kyi sgos bka' zhi ba'i las mdzad rdo rje thod phreng rtsal gyi sgos kyi dbang chog zhi byed bdud rtsi'i sprin phreng le'u tshan bdun pa o rgyan don kun grub pas sbyar pa'o ///
/

@#//
ye shes snang bas rtag 'khyud 'jam pa'i dpal //
bstan 'gror kun tu dga' ba'i bshes gnyen tshul //
'od gsal klong nas sprul pa'i rdo rje'i gzugs //
rin chen nyi ma rat+na thod phreng gus //
brgyad pa rtsa gsum 'od gsal snying tig gi phyi sgrub sgos bka' rgyas pa'i las mdzad rat+na thod phreng rtsal gyi sgos dbang 'bogs pa la /
bsham sgrub dbang skur spyi chings bud+d+ha thod phreng skabs smros ltar la /
khyad par mtshan ldan b+han+d+ha gser mdog rgyas pa'i las la 'os pa dri bzang dang sman snas byug
/dwangs ma lnga dang rtsa ba lnga sogs tshe rdzas /
tshe ring 'byor ldan bkra shis pa'i khyim dang rigs bzang dpal can skyes pa pho mo'i lag nas byung ba'i rin chen dar zab 'bru sman dkar mngar gyi zas dang /
myong grol mchog gi bdud rtsi chos sman gyis bkang ba dang /
gzhung mthun bsnyen sgrub las sngags spel tshig can dang nam mkha' mdzod kyi sngags byang gser gyis bris pa'i gzungs sgril yang bzhag na legs par sems so //
b+han+d+ha de nyid dar snas dril zhing sbyang khrus legs par byas la /
dkyil 'khor gyi dbus su stegs kyi steng brtan por bzhugs su gsol /
bdag mdun rnam bum bcas bsgrubs zin pa'i rjes /
'khyil pa'i lha sngags kyis las bum bsgrub /
rten la 'khyil sngags dang bsang chus bran te /
oM swa b+hA ba bi shud+d+haHsarba d+harmAHswa b+hA ba bi shud+d+ho\u0f85 haM:
stong pa'i ngang las rang gi mdun gyi gzhir :
yid 'phrog mchod sprin rgya mtsho'i bkod pa dang :
srid zhi'i 'byor tshogs nam mkha' mdzod kyi dbus :
nor bu'i gzhal med khang chen mtshan nyid rdzogs :
lte bar 'dod 'byung ye shes ka pA la :
yangs shing rgya che gnod sbyin gter 'chang che'i :
bum pa bzang der 'dod dgu'i bcud kyis gtams :
snang stong 'ja' zer thig le 'khrigs pa'i dbus :
rgyas pa'i las mdzad rat+na thod phreng rtsal :
gser mdog brjid chags shin tu sgeg pa'i nyams :
zhal gcig phyag gnyis spyan gsum gzi 'od 'bar :
phyag g.yas yid bzhin nor bu thugs kar gtod :
g.yon pas nor bus yu ba byas pa yi :
rigs kyi dril bu dkur brten yum la 'khyud :
rus pa'i phyag rgya drug gis rab tu spras :
dar dang rin chen rgyan rdzogs skyil krung bzhugs :
yum mchog rin chen dril bu bsnams pa 'khril :
rig 'dzin bla ma bye ba'i sprin phung 'phro :
'dab bzhir dbang chen rta mchog   shar nas badzra bud+d+ha pad+ma karma yum bcas /rigs bzhi las :
rab 'byams yi dam zhi khro'i phyag rgya shar :
sgo bzhir rig 'dzin dpa' bo yab yum la :
gnas gsum mkha' 'gro rgya mtsho'i tshogs kyis bskor :
kun kyang spyi mgrin snying gar oM AHhU~M:
sku gsung thugs kyi rdo rjes rgyas gdab cing :
ye shes dbang bskur rigs kyi cod pan 'chang :
thugs ka'i 'od kyis lha tshogs spyan drang gyur :
hU~M hrI:
rang rig lhun mnyam mtha' dbus med pa'i dkyil :
ye shes bzhi 'phro 'khor lo'i tshul 'chang ba :
bsam yas sgyu 'phrul drwa ba'i skur ston pa :
rtsal snang dbyings nas rol zhing gshegs su gsol :
oM AHhU~M badzra gu ru de wa d+hA ki nI sarba dz+nyA na maN+Dal badzra sa ma ya dza :
hU~M hrI:
rang snang dam tshig sems dpa'i dkyil 'khor du :
rig rtsal dbyings nas spyan drangs ye shes lha :
chu la chu bzhag sgyu ma ji bzhin du :
gnyis med brtan bzhugs dbang dang dngos grub stsol :
badzra dz+nyA na sa ma ya tiSh+Tha lhan :
hU~M hrI:
rig stong gdod nas skye med chos sku'i dbyings :
ye shes rang rtsal gzugs sku'i rnam par shar :
rtsa gsum rgyal ba rgya mtsho'i lha tshogs la :
mi phyed gus pa'i brda yis phyag 'tshal lo :
a ti pU ho :
pra tIts+tsha ho :
oM AHhU~M:
dngos su 'byor bshams yid kyis mngon sprul pa'i :
phyi nang gsang ba rmad byung mchod pa'i sprin :
dkyil 'khor lha tshogs thugs dam bskang phyir 'bul :
bzhes nas mchog thun dngos grub char ltar phob :
oM AHhU~M badzra gu ru de wa d+hA ki nI sa pa ri wA ra ar+g+haM sogs /
rU pa shab+da g+han+d+he ra sa spar+she pra tIts+tsha swA hA:
ma hA su kha dz+nyA na pU dza ho :
sarba pany+tsa a mr-ita rak+ta ba liM ta ga Na tsakra pU dza kha kha khA hi khA hi :
hU~M hrI:
ma bcos spros bral chos sku'i ngang nyid las :
longs spyod yongs rdzogs sprul pa'i sprin phung 'phro :
thugs rjes 'gro 'dul dkyil 'khor lha tshogs la :
gus pas bstod do mchog thun dngos grub stsol :
zhes pas mdun rten lhar bskyed drang bstim mchod cing bstod la /
rang gi thugs nas sngags kyi 'od zer 'phros :
thod pa'i lha tshogs thugs dam rgyud bskul pas :
gser mdog 'od kyis 'khor 'das khams kun khyab :
'phags pa mchod cing 'gro kun legs tshogs spel :
tshur 'dus rtsa gsum rgyal ba rab 'byams dang :
'khor 'das legs tshogs ye shes yon tan kun :
gser mdog bdud rtsi'i rnam par spyan drangs nas :
thod pa'i lha yi thugs kar sa bon mthar :
sngags kyi phreng bas mtshan la gnyis med thim :
'khor 'das dngos grub kun gyi dbyig tu bsam :
oM AHhU~M badzra gu ru rat+na thod phreng rtsal badzra sa ma ya dzaHsid+d+hi pha la hU~M A:
trA~M sarba lo ka dz+nyA na A yur puN+ye puSh+TiM ku ru oM:
zhes ji ltar rigs pa bzlas mthar /
bka' gter srung ma'i gtor 'bul dang /
phyi sgrub las byang ltar tshogs dang bskang bshags rgyas par phul la /
bdag mdun rnams kyi thugs ka nas 'od zer nyi ma bye ba'i gzi brjid can 'phros /
phyogs bcu'i zhing khams rab 'byams rnams su khyab /
'khor 'das lam gsum gyi tshe bsod dpal 'byor phywa g.yang longs spyod thams cad bkra shis rdzas rtags 'ja' zer thig le la sogs pa'i rnam par spyan drangs /
bdag mdun rten rdzas rnams la thim pas 'dod rgu'i dngos grub yid bzhin du 'grub par bsam la /
mda' dar g.yab ste /
skabs 'dir cung zad spros pa dang 'brel na lha btsun chen po nam mkha' 'jigs med kyi dag snang g.yang 'gugs me tog char bsil sbyar yang rung zhing /
dbang bskur dkyus tsam la gter gzhung dngos ni /
trA~M:
dgos 'byung rin chen gter gyi pho brang nas :
rgyas pa'i las mdzad rat+na thod phreng rtsal :
rab 'byams rtsa gsum rgya mtsho'i tshogs rnams kun :
mos shing gdung bas thugs dam bskul lags na :
ye shes yon tan gzi brjid tshad med pa'i :
'od zer pho nya srid zhi'i khams kun spros :
snod kyi phywa dang bcud kyi dge mtshan g.yang :
tshe bsod dpal 'byor 'dod dgu'i legs tshogs kun :
'dir sdus sgrub pa'i rdzas la byin chen phob :
rnal 'byor bdag cag 'khor dang bcas pa sogs :
mthong thos dran reg gdul bya'i tshogs rnams kyi :
'dod dgu'i bsam pa yid bzhin 'grub mdzad gsol :
oM AHhU~M badzra gu ru rat+na thod phreng rtsal badzra sa ma ya dzaHsid+d+hi pha la hU~M A:
trA~M sarba lo ka dz+nyA na A yur puN+ye puSh+TiM ku ru oM:
rat+na ka pA la bA su sid+d+hi sdus sdus rat+na sid+d+hi sa ma ya satwaM:
A yur puN+ye dz+nyA na sarba sid+d+hi pha la ho :
zhes lha dang dngos grub rten rdzas rnams la bstim /
ye d+harma'i sngags kyis brtan par byas la me tog 'thor /

dbang bskur skabs lo rgyus sgos kyi khyad par /
'dir thun mong gi las rnams las rgyas pa'i las rab 'byams ni rig pa 'dzin pa dang rgyal sras byang chub sems dpa'i spyod pa rgya mtsho lta bu'i gzhi ma nor ba ste /
rgyas pa mchog gi las sngags kyi rnal 'byor pa lta dgongs kyi gdeng thob pas /
rtsa brgyad yan lag stong sbyar bdud rtsi sman gyi sbyor ba dkyil 'khor bdun dang sbyor thabs brgyad kyi lha sngags ting nge 'dzin gyis snod bcud he ru ka'i zhing du bsgyur te bde chen ye shes mkha' khyab tu spel ba dang /
byang chub sems dpa' chen po rnams kyis nam mkha' mdzod kyi yo byad la dbang bsgyur bas /
mchod sbyin zad mi shes pa'i thabs mkhas kyis bsod nams kyi tshogs yongs su rdzogs pas sangs rgyas kyi sa yi yon tan rgya mtsho lta bu la myur du sbyor zhing /
skye dgu rnams phongs pa las sgrol ba sogs dgos pa'i khyad par du mas 'phags pa'i phyir /
de bzhin gshegs pas kyang pha rol tu phyin pa thams cad kyi thog mar sbyin pa'i gtam mdzad /
rgyas pa'i las thun mong ba /
'phags pa klu sgrub kyis gser 'gyur gyi sbyor bas nA len+d+ra'i gtsug lag tu dge 'dun gyi sde la lo mang por 'tsho ba sbyar ba dang /
slob dpon chen pos bsam yas mal gro'i klu la bka' bsgos pas mnga' bdag rgyal po'i bang mdzod thams cad gser gyis bkang nas gtsug lag bzhengs pa dang /
dge 'dun gyi sde gnyis btsugs pa sogs gnas skabs dang mthar thug gi dgos pa du ma dang ldan zhing /
gzhan yang rigs rgyud lang tsho tshe dpal shes rab longs spyod mnga' thang sogs rgyas pa'i las thams cad mi chos kyi gzhi dang lha chos kyi rgyan du gyur pas /
de dag sgrub pa'i thabs spyi dang bye brag ches mang yang gu ru yid bzhin nor bu rat+na thod phreng rtsal la bsten pa ni thugs rje myur zhing byin rlabs kyi tshan kha che ba /
mchog thun cig car du sgrub pa'i lha sngags khyad par rmad du byung ba ste de'i dbang bskur bgyi ba'i don du sogs spyi dbang dkyus ltar dang /
rgyas pa'i mtha' rten sgos dbang ni /
'dir rat+na thod phreng rtsal gyi rgyas pa'i las rab 'byams sgrub pa 'dod 'byung rat+na'i ka pA la'i rten rdzas kyi dbang bskur ba la /
bdag mdun rnams sogs gong gsal g.yang 'gugs sngon du 'gro bas /
phyi 'dod dgu kun 'byung yid bzhin nor bu'i ka pA la mtshan nyid dang ldan pa la /
nang du gu ru rat+na thod phreng rtsal gtso 'khor yongs rdzogs srid zhi'i dpal 'byor phywa g.yang longs spyod kyi char 'beb bzhin bzhugs pa spyi bor spyan drangs shing dbang bskur bas /
lha tshogs rnams kyi sku las byung ba'i 'od zer gyis sgo gsum la reg pas thogs med nas bsags pa'i dbul phongs ser sna'i rgyu 'bras kyi sgrib pa thams cad sbyangs /
tshe bsod dpal dang rlung rta'i stobs bskyed de 'byor pa drug dang tshogs gnyis kyi mthu byin rin chen nam mkha' mdzod kyi gter la dbang thob par mos shig
/b+han+d+ha spyi bor bzhag la /
trA~M:
bkra shis mtshan ldan rdo rje'i ka pA la :
tshe bsod dpal 'byor ye shes bcud kyis gtams :
skal ldan rigs kyi bu la byin pa yis :
mthun rkyen dngos grub legs tshogs rgyas par shog :
oM AHhU~M badzra gu ru rat+na thod phreng rtsal badzra sa ma ya dzaHsid+d+hi pha la hU~M A:
trA~M sarba lo ka dz+nyA na A yur puN+ye puSh+TiM ku ru oM:
gnas gsum du bzhag
/de ltar 'dod dgu kun 'byung dngos grub mi zad pa'i dbyig mtshan ldan bde skyong gi nor bu'i dbang bskur pas /
rgyas pa'i phrin las rab 'byams thogs med du 'grub nas /
gnas skabs dang mthar thug gi dpal 'byor legs pa'i tshogs rab 'byams yid bzhin du grub nas bstan 'gro'i don dpag tu med pa rtsol med du sgrub nus pa'i byin rlabs dang dngos grub kyi dbang thob par mos mdzod /
'byor ba drug ldan nor bu'i gter la spyod //
srid dang zhi ba'i legs tshogs gong du 'phel //
don gnyis phun tshogs ye shes 'byor pa'i dpal //
lhun grub rgyas pa'i phrin las bkra shis shog
/de dag gis rgyas pa'i las mdzad rat+na thod phreng rtsal gyi sgos sgrub kyi dbang sogs dbang rjes bud+d+ha'i spyi chings ltar dang /
las byang gi tshogs la rol zhing lhag ma gtang ba sogs rjes rim mthar dbyung ngo //
'jigs med tshogs gnyis gzi byin dang //
rtag 'grogs mkhyen brtse'i 'od stong can //
mi zad 'dod dgu'i zer bkra bas //
rab shis 'dab stong dpal brgyas 'byor //
rtsa gsum 'od gsal snying tig gi phyi sgrub sgos bka' rgyas pa'i las mdzad rat+na thod phreng rtsal gyi sgos kyi dbang chog 'dod 'byung nor bu'i snye ma le'u tshan brgyad pa 'od gsal rang byung lhun grub rtsal gyis sbyar pa'o ///
/

@#//
'pho med bde chen rdo rje'i nyin mor byed //
rtag tu bri gang bral ba'i gzi brjid kyis //
srid zhi'i brtan g.yo'i dpal kun sdud mdzad pa //
gar dbang pad+ma thod phreng dgyes pas skyongs //
dgu pa rtsa gsum 'od gsal snying tig gi phyi sgrub sgos bka' dbang mdzad pad+ma thod phreng rtsal gyi sgos dbang 'bogs pa la /
bsham sgrub spyi bud+d+ha thod phreng skabs smros ltar la /
bdag mdun rnam bum dang /
las kyi bum pa rta sngags kyis sgrub pa bcas bsgrubs zin pa'i rjes su /
bka' gter srung ma'i gtor 'bul yang bya /
tshogs mchod ni 'dir ram sbyin sreg gi nang gang mos su bya /
de nas 'dir dbang gi sbyin sreg grub na legs pas de'i tshul ni /
sbyor ba tshong 'dus chen po dang smad 'tshong nyal po byas pa'i sa la stegs bu dmar po 'dom gang ba bcos /
zangs sam phye sogs las byas pa'i dbang gi thab khru gang ba lte ba pad+ma dmar po 'dab bzhi'i dbus su ut+pal dmar pos mtshan pa /
kha khyer sor bzhi pa la me ri /
mu ran la lcags kyu dang me tog dmar po spel ba mtshan nyid dang ldan par bri ba'am /
yang na 'bru dmar gyi tshom bu lha grangs bkod pas kyang rung la /
seng ldeng ngam /
'o se /
mdzo mo shing sogs kyis zla gam du brtsig
/de dang nye bar rang gi mdun du dgang blug kha sbyar ba /
rdor dril /
bsang chu /
me tog gi snod sogs dang /
g.yas su mchod rdzas sman gtor rak+ta tshogs kyi yo byad /
g.yon du sreg rdzas til mar gyi mar khu /
las mthun yam shing /
gar chang dang lan tshwa dmar pos sbags pa'i zas sna dkar dmar la du 'bru sman rin chen dar zab glang sna me tog bcas /
dmar po'i rigs dang mngar skyur gyi ro can gtso bor bya /
nub kyi phyogs su kha bltas la pad+ma'i skyil krung gis 'khod de /
de nas dngos gzhi la /
rdor dril byin brlab ni /
oM ma hA badzra hU~M zhes pas rdo rje snying gar gsor /
oM badzra gaN+De AHsa dril bu dkur brten /
oM sarba ta thA ga ta ma hA a nu rA ga Na badzra swa b+hA ba At+ma ko\u0f85 haM gis rdor dril bsnol ba'i 'khyud rgya dang bcas dam tshig gsum gzung /
thog mar mchod sreg gi rdzas rnams la bsang chu 'thor zhing /
raM yaM khaM gis bsang sbyang /
stong pa'i ngang las bde chen gyi :
rnam rol mchod dang bsreg bya'i rdzas :
ye shes bdud rtsi 'dod yon sprin :
cir yang 'char zhing 'byung bar gyur :
oM AHhU~M:
lan bdun dang /
spro na nam mkha' mdzod kyi sngags rgyas kyang brlabs shing spel /
thal mo sbyar ba'i bar du dpal 'bar thogs la thab la g.yon du bskor zhing /
oM ag+ne dz+wa la raM/
zhes lan gsum gyis me sbar /
hU~M hU~M hU~M/
zhes rlung g.yab kyis g.yab /
blug gzar gyi mar khu'i thigs pas kyang gso /
ku sha'i 'thor g.yab kyis thab la bsang chu 'thor zhing /
rta sngags kyis bsang /
swa b+hA wa'i sngags kyis stong par sbyang /
stong pa'i ngang las dbang gi thab khung ni :
zla gam 'od dmar rab tu 'khrugs pa'i nang :
dbang gi me phung rjes chags snang ba 'bar :
de dbus b+h+rU~M las pad+ma'i gzhal yas khang :
mtshan nyid yongs rdzogs ngo mtshar bkod pas mdzes :
lte bar rma byas btegs pa'i rin chen khri :
thabs shes zung 'jug nyi zla'i gdan gyi steng :
hrIHyig yongs gyur pad+ma thod phreng rtsal :
dmar gsal sgeg cing shin tu chags pa'i nyams :
zhal gcig phyag gnyis spyan gsum gzi 'od 'bar :
phyag g.yas pad+ma dmar po thugs kar gtod :
g.yon pas pad+mas yu ba byas pa yi :
rigs kyi dril bu dkur brten yum la 'khyud :
rus pa'i phyag rgya drug gis rab tu spras :
dar dang rin chen rgyan rdzogs skyil krung bzhugs :
yum mchog pad+ma dril bu bsnams pas 'khril :
rig 'dzin bla ma bye ba'i sprin phung 'phro :
'dab bzhir dbang chen rta mchog   shar nas badzra rat+na bud+d+ha karma yum bcas /rigs bzhi las :
rab 'byams yi dam zhi khro'i phyag rgya shar :
sgo bzhir rig 'dzin dpa' bo yab yum la :
gnas gsum mkha' 'gro rgya mtsho'i tshogs kyis bskor :
kun kyang spyi mgrin snying gar oM AHhU~M:
sku gsung thugs kyi rdo rjes rgyas gdab cing :
ye shes dbang bskur rigs kyi cod pan 'chang :
thugs ka'i 'od kyis lha tshogs spyan drangs gyur :
hU~M hrI:
rang rig lhun mnyam mtha' dbus med pa'i dkyil :
ye shes bzhi 'phro 'khor lo'i tshul 'chang ba :
bsam yas sgyu 'phrul drwa ba'i skur ston pa :
rtsal snang dbyings nas rol zhing gshegs su gsol :
oM AHhU~M badzra gu ru de ba d+hA ki nI sarba dz+nyA na maN+Da la badzra sa ma ya dza :
hU~M hrI:
rang snang dam tshig sems dpa'i dkyil 'khor du :
rig rtsal dbyings nas spyan drangs ye shes lha :
chu la chu bzhag sgyu ma ji bzhin du :
gnyis med brtan bzhugs dbang dang dngos grub stsol :
badzra dz+nyA na sa ma ya tiSh+Tha lhan :
dgang blug thogs te /
hrI:
dgang blug thabs shes zung 'jug mnyam sbyor ba :
lha rnams zhal gyi ngo bor rnam dag las :
zag med bdud rtsi'i char chen phab pa yis :
pad+ma thod phreng yab yum dkyil 'khor pa :
dgyes tshims sku dang sbyor mtshams las byung ba'i :
'od zer dmar pos 'khor 'das khams kun khyab :
rab 'byams dbang gi phrin las yongs rdzogs shing :
rang gzhan don gnyis lhun gyis grub par gyur :
oM AHhU~M badzra ma hA gu ru pad+ma thod phreng rtsal sarba sid+d+hi hU~M:
lan bdun mthar /
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
khams gsum snod bcud rlung sems snang ba legs pa'i yon tan thams cad wA shaM ku ru ho :
zhes sbyar ba lan gsum du 'bul /
hU~M hrI:
rig stong gdod nas skye med chos sku'i dbyings :
ye shes rang rtsal gzugs sku'i rnam par shar :
rtsa gsum rgyal ba rgya mtsho'i lha tshogs la :
mi phyed gus pa'i brda yis phyag 'tshal lo :
a ti pU ho :
pra tIts+tsha ho :
oM AHhU~M:
dngos su 'byor bshams yid kyis mngon sprul pa'i :
phyi nang gsang ba rmad byung mchod pa'i sprin :
dkyil 'khor lha tshogs thugs dam bskang phyir 'bul :
bzhes nas mchog thun dngos grub char ltar phob :
oM AHhU~M badzra gu ru de ba d+hA ki nI sa pa ri wA ra ar+g+haM nas /
rU pa shab+da g+han+d+he ra sa spar+she pra tIts+tsha swA hA:
ma hA su kha dz+nyA na pU dza ho :
sarba pany+tsa a mr-ita rak+ta ba liM ta ga Na tsakra pU dza kha kha khA hi khA hi :
hU~M hrI:
ma bcos spros bral chos sku'i ngang nyid las :
longs spyod yongs rdzogs sprul pa'i sprin phung 'phro :
thugs rjes 'gro 'dul dkyil 'khor lha tshogs la :
gus pas bstod do mchog thun dngos grub stsol :
de nas rdzas rnams khu ba'i rang bzhin can rnams zhal dang /
yam shing 'od kyis dkyil 'khor /
'bru sman sogs phyag gis mtshon par phul bar mos te /
lag gis gzung du btub pa rnams g.yas pa'i mtheb srin sbyar ba pad+ma'i mchog sbyin gyi tshul dang /
de las gzhan pa rnams blug gzar gyis 'bul zhing /
oM AHhU~M badzra ma hA gu ru pad+ma thod phreng rtsal sarba sid+d+hi hU~M:
lan bdun mthar spel tshig
/khams gsum snod bcud rlung sems snang ba legs pa'i yon tan thams cad wA shaM ku ru ho :
zhes btags te de lta bus /
mar khu nyer gcig dang /
yam shing de mtshungs phul /
khyad par dbang gi rdzas la lha sngags brgya sogs kyi mtshams su spel tshig btags pa la grangs gzung /
de rnams kyi tshe thab kyi lha tshogs rnams kyi 'od zer dmar po pad+ma rA ga'i mdangs can lcags kyus rnam pas dbang gi las thams cad rtsol med du sgrub par bsam la /
dmigs pa'i gsal snang la rtse gcig tu sems 'dzin pa ni rno la ngar gyis gdags pa bzhin no //
rjes rim ni /
grangs rdzogs pa'i tshe spro na /
oM badzra wasatra ye swA hAs las mthun gos zung dang /
oM badzra tam+bu la ye swA hAs so rtsi 'bul /
spro na tshogs mchod kyang 'bul /
gshegs skyems lan bdun sngar ltar dang /
gtang rag gi mchod bstod sngon du 'gro bas /
oM AHhU~M badzra gu ru pad+ma thod phreng rtsal badzra sa ma ya dzaHsid+d+hi pha la hU~M A:
gu ru d+he wa DA ki nI kA ya wA ka tsit+ta sarba sid+d+hi pha la hos dngos grub blang /
yi ge brgya pas nongs pa bshags /
dzaHhU~M baM hoHsa thab kyi ye shes pa rang gi lte ba'i gtum mo la thim pas srid zhi'i dbang phyug chen por bsam zhing /
dam tshig pa 'bar ba'i rnam par gyur par bsam /
bsngo smon dang shis pa brjod /
thal ba 'bab chu chen po 'am :
nub phyogs ri rtser rlung la bskur :
des ni rab 'byams dbang gi las :
myur du 'grub cing mthar phyin 'gyur :
zhes gsungs so //
dbang bskur la lo rgyus sgos kyi khyad par /
'dir thun mong gi las zhi rgyas dbang mchog dang drag po'i phrin las thams cad kyi rtsa ba ni zab pa dbang gi las nyid yin te /
mchog gi dbang sdud rgyal dang rgyal ba'i sras po rnams kyi thugs snying rje chen po khyab brdal mu med kyi ting nge 'dzin gyis 'jig rten gsum gyi yid can mtha' dag dbang du bsdus pas mngon mtho nges legs kyi dpal la sbyor ba dang /
slob ma dbang rab mos gus kyis grol ba rnams kyis bla ma'i thugs rdo rje'i ye shes kyi byin rlabs dbang du byas nas rtogs grol dus mnyam du byung ba dang /
rnal 'byor pa lta dgongs can gyis las kyi phyag rgya dbang du byas te lhan skyes ye shes kyi rtogs pas rlung sems dbu mar sdud pa dang /
thun mong dbang gi phrin las slob dpon sangs rgyas gnyis pas has po ri nas bod kyi lha srin che dgu dbang du bsdus nas bsam yas kyi gtsug lag khang bzhengs pa'i 'bangs su bkol ba dang /
khro phu lo tsA bas rgya gar gyi paN+Di ta 'bum phrag gsum pa dbang du bsdus te bod du gdan drangs pa sogs /
phan bde'i phrin las thams cad kyi rtsa ba dbang gi las sbyor yin zhing /
de yang lha sngags gzhan las kyang gsung pad+ma'i rigs kyi lha la bsten pas dngos grub myur bar bsngags pas /
gar dbang thugs rje chen po /
dbang chen rta mchog rol pa sogs gnyis med gnyis su snang ba'i ye shes phyag rgya'i cho 'phrul du bkod pas /
de nyid rigs brgya'i khyab bdag pad+ma thod phreng rtsal du bzhengs pa'i lha sngags la brten pa'i dbang gi las ni las myur zhing byin rlabs kyi tshan kha che bas man ngag de'i dbang bskur bgyi ba'i don du sogs dkyus ltar dang /

dbang las kyi mtha' rten sgos dbang ni /
'dir pad+ma thod phreng rtsal gyi dbang gi las rab 'byams sgrub pa'i rno 'don me yi las kyi dbang bskur ba la /
dbang gi las mdzad pad+ma thod phreng yab yum gyi zhal gyi ngo bo thabs shes dgang blug gi phyag rgya 'di gtad pas dbang gi las rab 'byams thogs med du sgrub nus par mos mdzod /
ces byas la /
hrI:
pad+ma thod phreng yab yum ngo bo nyid :
thabs shes zung 'jug dgang blug 'di gtad pas :
lha rnams zhal gyur sreg blug las sbyor gyis :
rab 'byams dbang gi phrin las yongs rdzogs shog :
oM AHhU~M badzra ma hA gu ru pad+ma thod phreng rtsal sarba sid+d+hi hU~M:
hrIHsarba wA shaM ku ru ho :
bsdu na de ltar dgang blug tsam gtad kyang rung bar gsungs shing /
rgyas par spro na /
de ltar dgang blug gi phyag rgya 'di gtad pas /
dbang byed las kyi thab khung 'dir mdun bskyed dkyil 'khor gyi lha tshogs spyan drangs te sreg blug gi mchod pa phul bas thugs dam bskul nas rab 'byams dbang gi las yid bzhin du mdzad par mos mdzod /
ces mtshams sbyar te /
sngar ltar dbang gi sbyin sreg 'bul du gzhug
/de ltar dbang gi las rab 'byams thogs med du sgrub phyir bde stong gnyis med kyi phyag rgya dgang blug gtad cing rno myur byin za'i las sgrub par rjes su gnang bas /
khams gsum skye 'gro mos pa bzhis dbang du byas shing /
mthar thug rlung sems d+hU ti'i dbyings su sdud pas /
don gnyis lhun gyis grub pa'i dbang sgyur chen po'i las la dbang thob par shis pa'i tshig gi glu dang bcas me tog 'thor bas mnga' gsol bar mos shig
/'gro khams rgya mtsho mos pa rnam bzhis sdud //
'khor 'das lam gyi dwangs bcud thogs med 'gugs //
mchog thun dngos grub yid bzhin 'grub pa yi //
rab 'byams dbang gi las kyi bkra shis shog
/de dag gis dbang gi las mdzad pad+ma thod phreng rtsal gyi sgos sgrub kyi dbang sogs dbang dang /
phrin las rjes kyi rim pa sngar smros ltar mtha' rgyas su bya'o //
'jigs med chos dbyings d+hU ti'i mkhar //
dga' bzhi mkhyen brtse'i ye shes 'od //
zer snang rnam bkras rgyas gdab nas //
brtan g.yo'i shis dgu'i dpal gyis 'byor //
rtsa gsum 'od gsal snying tig gi phyi sgrub sgos bka' dbang gi las mdzad pad+ma thod phreng rtsal gyi sgos dbang bde stong kun dga'i glog phreng le'u tshan dgu pa pad+ma dbang chen dgyes pa'i sdes sbyar pa'o ///
/@#//
'jigs med stobs bcu'i rtse brgya'i mtshon 'chang ba //
kun mkhyen ring lugs sum rtsen khab srung bzhin //
rjes brtse'i zlos gar gangs can bstan 'gro'i rgyan //
rta yi rgyal po karma thod phreng rgyal //
bcu pa rtsa gsum 'od gsal snying tig gi phyi sgrub sgos bka' drag po'i las mdzad karma thod phreng rtsal gyi sgos dbang 'bogs pa la /
bsham sgrub spyi bud+d+ha'i skabs smros ltar la /
bdag mdun rnam las bum sgrub bcas snga ma rnams ltar btang rjes /
mdun skyed dmigs bsal drag gtor gyi las rim rgyas pa dang mi 'brel tshe 'dir /
bdag 'jug gam /
rig me dang /
bka' srung /
tshogs skong sogs gtang ngo //
drag po'i rjes gnang tsam la ma byas kyang rung mod /
'on kyang spros pa'i yan lag tu dang drag gtor gyi las rim skabs 'gar bya bar 'dod na /
las dkyil ni mdun bskyed dkyil 'khor gyi lho'am byang phyogs su phung shul gyi sa la stegs bu gru bzhi pa'i steng du /
ma traM mgo bo lho nub tu bstan pa'i gzugs kyi steng du drag po'i 'khor lo rtsibs bzhi mthing ga
/dbus su pad nyi'i steng ral gris mtshan pa /
rtsibs bzhir thig le shar nas mthing ser dmar dkar ba'i bar rnams khrag mtsho /
mu khyud ljang nag steng thig le bzhi phyogs mdog tu phyogs bzhir bkod /
rdor ra dang me ris bskor ba rdul tshon nam ras bris bkram pa'i steng /
'bru nag gi ngar phye dug dang khrag chang gis sbrus pa'i zor gtor thog mdel gyi dbyibs can /
gtso bo'i sum cha las dman pa'i 'khor rang 'dra bzhi /
de rgyab de las kyang sum cha bri ba bzhi bcas phyogs bzhir bkod /
bar rnams mtheb kyu dang khrag kong zor rdzas kyis bltams shing thams cad kha dog nag po 'ba' zhig bya /
spro na gtso bor srin zhal phyung zhing /
gang ltar dar gdugs mthing ga la gzhung mthun sku tsaka dang srung zlog 'khor lo /
nang khrol dang ba su tas brgyan /
mtshe rtsang sogs btsugs /
byang shar nas g.yas skor gyis mtshams 'dzin /
khrag gi mchod yon /
dug chu'i zhabs bsil /
dbang po'i me tog
/tshil chen gyi bdug spos /
zhun gyi mar me /
mkhris sna'i dri chab /
drag po'i zhal zas bcas nyer spyod mchod pas bskor /
g.yas g.yon du sman raka
/thun gtor /
tshogs rdzas /
gtor chung sha dum ba ling rnams dang /
lcags hom du ling+ga /
phur bu thun rdzas gri sogs bsgral chas /
gser skyems kyi snod sogs 'du byas la /
las dkyil la dmigs te /
ma traM ru tra A kar+ShA ya dza :
mA ra ya phaTa?:
gtor snod ma traM bsgral pa'i khog pa ru :
dur khrod drag po'i bkod pas rab tu brjid :
de dbus gtor ma mi dmigs stong pa'i ngang :
gnam lcags 'bar ba'i 'khor lo rtsibs bzhi'i dbus :
pad nyi dregs pa bdud bzhi'i gdan steng du :
drag po'i las mdzad karma thod phreng rtsal :
ljang nag khro gtum bzod dka'i gzi brjid 'bar :
zhal gcig phyag gnyis spyan gsum dmar zlum 'khrugs :
phyag g.yas ral gri me 'bar nam mkhar gdengs :
g.yon pas thod pa khrag bkang thugs kar gtod :
las kyi gsang gos phod ka stag sham gsol :
rus pa'i rgyan ldan rang 'od yum dang 'khril :
zhabs gnyis gyad kyi dor stabs bdud dpung mnan :
drag me dmar nag 'khrugs pa'i klong na rol :
rig 'dzin drag po bye ba'i sprin phung 'phro :
rtsibs bzhir dbang chen rta mchog   shar nas badzra rat+na pad+ma bud+d+ha yum bcas /rigs bzhi las :
rab 'byams yi dam khro bo'i phyag rgya shar :
de yi phyogs bzhir pad nyi bam ro'i steng :
rig 'dzin drag po dpa' bo yab yum la :
gnas gsum mkha' 'gro drag mo'i tshogs kyis bskor :
kun kyang spyi mgrin thugs kar oM AHhU~M:
sku gsung thugs kyi rdo rjes rgyas gdab cing :
ye shes dbang bskur rigs kyi cod pan 'chang :
thugs ka'i 'od kyis lha tshogs spyan drangs gyur :
rkang gling bshug pa'i brdas bskul nas :
hU~M hrI:
rang rig lhun mnyam mtha' dbus med pa'i dkyil :
ye shes bzhi 'phro 'khor lo'i tshul 'chang ba :
bsam yas sgyu 'phrul drwa ba'i skur ston pa :
rtsal snang dbyings nas rol zhing gshegs su gsol :
oM AHhU~M badzra gu ru de wa d+hA ki nI sarba dz+nyA na maN+Dal badzra sa ma ya dza :
hU~M hrI:
rang snang dam tshig sems dpa'i dkyil 'khor du :
rig rtsal dbyings nas spyan drangs ye shes lha :
chu la chu bzhag sgyu ma ji bzhin du :
gnyis med brtan bzhugs dbang dang dngos grub stsol :
badzra dz+nyA na sa ma ya tiSh+Tha lhan :
hU~M hrI:
rig stong gdod nas skye med chos sku'i dbyings :
ye shes rang rtsal gzugs sku'i rnam par shar :
rtsa gsum rgyal ba rgya mtsho'i lha tshogs la :
mi phyed gus pa'i brda yis phyag 'tshal lo :
a ti pU ho :
pra tIts+tsha ho :
oM AHhU~M:
dngos su 'byor bshams yid kyis mngon sprul pa'i :
phyi nang gsang ba rmad byung mchod pa'i sprin :
dkyil 'khor lha tshogs thugs dam bskang phyir 'bul :
bzhes nas mchog thun dngos grub char ltar phob :
oM AHhU~M badzra gu ru de wa d+hA ki nI sa pa ri wA ra ar+g+haM sogs /
rU pa shab+da g+han+d+he ra sa spar+she pra tIts+tsha swA hA:
ma hA su kha dz+nyA na pU dza ho :
sarba pany+tsa a mr-ita rak+ta ba liM ta ga Na tsakra pU dza kha kha khA hi khA hi :
hU~M hrI:
ma bcos spros bral chos sku'i ngang nyid las :
longs spyod yongs rdzogs sprul pa'i sprin phung 'phro :
thugs rjes 'gro 'dul dkyil 'khor lha tshogs la :
gus pas bstod do mchog thun dngos grub stsol :

mdun bskyed thugs kar pad nyi dregs gdan steng :
ye shes sems dpa' karma rta gdong zhal :
ljang nag rgya gram gri gug thod khrag 'chang :
gar dgu'i gzi 'bar rang 'od yum dang sbyor :
dur khrod chas rdzogs zhabs zung dor stabs 'gying :
de yi thugs kar nyi ma'i dkyil 'khor steng :
rdo rje rtse dgu'i lte bar hU~M yig mthar :
sngags kyi phreng bas bskor las 'od zer phreng :
tsha zhing rtsub pa mtshon cha'i tshogs bcas 'phros :
sa gsum gdug pa'i 'byung po zil gyis mnan :
dam sri rgyal 'gong byad phur rbod gtong sogs :
mi mthun phyogs kun thal ba'i rdul bzhin brlags :
phyogs las rnam rgyal phrin las 'grub par bsam :
oM AHhU~M badzra ma hA gu ru karma thod phreng rtsal sarba sid+d+hi hU~M:
sarba sha trUn big+h+nAn b+hU ta pre ta pi sha tsa na b+hin+d+ha b+hin+d+ha ha na ha na pa tsa pa tsa da ha da ha di na me ke na mA ra ya phaTa?:
ces las sngags spu gri btags pa gtso bor bzla /
las sbyor dang po srung dmigs ni /
dpal chen sku las ye shes kyi :
rnam 'phrul nam mkha' gang bar spros :
phyogs mtshams steng 'og tshom bur bzhugs :
srung ba mtshams kyi las mdzad de :
gur khang drug gis gtams par gyur :
rtsa bsnyen sngags mthar /
hU~M hU~M hU~M hU~M hU~M hU~M hU~M hU~M hU~M hU~M badzra kA wA tsi rak+Sha rak+Sha :
zhes dang /
zlog dmigs ni /
dpal chen lha tshogs 'khor dang bcas :
khros 'khrugs rngams pa'i gzi byin bskyed :
phyi rol zhal gzigs sngags kyi sgra :
'brug stong lta bur sgrog pa yis :
sku dang zhal las dmod pa'i mtshon :
nad mtshon dug rlangs pho nya'i tshogs :
skar ltar 'khrugs shing ser ltar 'babs :
nag phyogs 'byung po sder bcas dang :
phas rgol rig sngags dmod pa'i dbal :
mi mthun 'bras bu than ltas ngan :
thams cad rang dbang med par zlog :
dgra dang bgegs kyi steng du babs :
rtsa sbur me lces bsregs pa bzhin :
rjes shul med par brlags par bsam :
rtsa bsnyen sngags mthar /
sarba sha trUn big+h+nAn mA ra ya b+h+yo b+h+yo zlog zlog b+h+yo zlog cig :
ces sbyar la bzla /
gsad dmigs ni /
dpal chen khrag 'thung dkyil 'khor lha :
drag shul khros pa'i sku ru bzhengs :
las byed pho nya mtsho cha'i char :
thog ser me rlung dang bcas spros :
dgra bgegs 'gugs bstim dbab pa dang :
dbye dang mngon spyod nan tur gyis :
gdug pa can rnams dbyings su bstim :
dwangs ma bsre zhing snyigs ma bsgral :
bar ma rang la bstims byas te :
bdag phur 'ben gsum dbyer med pa :
chos nyid mnyam pa'i ngang du brdal :
rtsa bsnyen sngags mthar /
sarba sha trUn big+h+nAn b+hU ta pre ta pi sha tsa na b+hin+d+ha b+hin+d+ha ha na ha na pa tsa pa tsa da ha da ha di na me ke na mA ra ya phaTa?:
ces btags pa bzlas la thun rdzas la sngags /
de dag ni gtso bo ting nge 'dzin gyis srung zlog gsad pa ste zor gtor sogs bcas bsham ma grub kyang srung zlog gi dmigs bzlas 'di dag bdag bskyed kyi rnal 'byor la sbyar bas kyang rung zhing dgos pa'i don yang 'grub pa yin la /
thun mthar dbyangs gsal rten snying dang /
mchod bstod /
yig brgya /
bka' gter srung ma'i gsol bskang /
tshogs mchod kyi mchod pa dang bshags pa bcas grub pa dang /
las rim dngos kyi thog mar thugs dam bskul ba ni /
hU~M:
chos nyid gdod nas skye ba med pa las :
snying rje chen pos skye ba'i skur bstan pa :
rtsa gsum rgyal ba ma lus 'dus pa'i dngos :
drag po'i las mdzad karma thod phreng rtsal :
gtso 'khor sprul pa bka' sdod bcas pa kun :
dus las yal yol dbri bkol ma mdzad par :
bya grub ye shes gsal ba'i ngang nyid las :
thugs dam dbang gis khros 'khrug skur bzhengs te :
gdug can dgra bgegs 'byung po pham mdzad phyir :
'khor bcas tha tshig gnyan po'i dus la babs :
gsol kyang mi dgongs bskul kyang mi bgyid na :
thugs dam zhal bzhes dam bca' rdzun du thal :
de phyir ye shes chen po'i rtsal skyed la :
mngon spyod dmod pa'i phrin las yongs grub mdzod :
gser skyems dang gzu dpang ni /
raM yaM khaM/
gser skyems zag pa med pa ye shes kyi bdud rtsi'i rgya mtsho chen por gyur /
oM AHhU~M hoH
rig 'dzin rtsa brgyud bla ma dam pa dang //
bde gshegs kun 'dus zhi khro rab 'byams lha /
khyad par karma thod phreng lha tshogs rnams //
gser skyems bdud rtsi'i mchod pa 'di bzhes la //
gzu dang dpang mdzod mngon spyod las la bzhengs //
dpal mgon ma ning gza' bdud sngags kyi srung //
dregs pa'i sde dpon sum cu yab yum sras //
bka' nyan bran g.yog mngags gzhug bcas pa rnams //
gser skyems bdud rtsi'i mchod pa 'di bzhes la //
gzu dang dpang mdzod mngon spyod las la bzhengs //
sngags 'chang bdag gi rigs kyi srung ma dang //
sa phyogs 'di yi yul gzhi gnas kyi bdag
/lo zla zhag dus tshes la dbang ba'i lhas //
gser skyems bdud rtsi'i mchod pa 'di bzhes la //
gzu dang dpang mdzod mngon spyod las la bzhengs //
brub khung bskyed pa ni /
e yaM raM yongs su gyur pa las drag po'i btson khang gting ring ba /
dug lnga'i rang gzugs 'byung ba lnga 'khrug cing phyi nang du gshin rje'i dmag tshogs mtshon cha sna tshogs 'dzin pas rgyob sod kyi sgra sgrog pa 'jigs su rung ba /
de'i nang du dgra bgegs byad ma nyam thag pa'i lus can ngu 'bod lhang lhang ba zhig tu gyur /
bden stobs brjod cing 'gugs pa ni /
na mo /
rig 'dzin rtsa brgyud kyi dpal ldan bla ma dam pa rnams kyi bka' bden pa dang /
sangs rgyas kyi bka' bden pa dang /
chos kyi bka' bden pa dang /
dge 'dun gyi bka' bden pa dang /
gsang sngags dang rig sngags dang gzungs sngags dang snying po dang phyag rgya dang ting nge 'dzin gyi bden pa dang /
chos nyid gdod nas stongs shing chos can rgyu 'bras bslu ba med pa'i bden pa dang /
khyad par rtsa gsum kun 'dus drag po'i las mdzad gu ru karma thod phreng rtsal gyi lha tshogs 'khor dang bcas pa'i bka' bden pa dang /
bden pa chen po'i mthu la brten nas bstan dang 'gro ba'i spyi dgra /
khyad par rig pa 'dzin pa bdag cag yon mchod 'khor dang bcas pa rnams la snga dgra lag gis bdar pa /
phyi dgra yid la bsam pa /
da dgra thad du 'dzugs pa'i gzugs can sdang ba'i dgra dang /
gzugs med gnod byed bgegs kyi tshogs dang bcas pa thams cad srid pa gsum gyi khongs /
gar gnas gar bros kyang skad cig yud tsam la dmigs pa'i rten 'di la khug cig
/rtsa bsnyen sngags mthar /
dgra bgegs byad ma gr-ih+Na gr-ih+Na :
b+han+d+ha b+han+d+ha :
A kar+ShA ya A kar+ShA ya :
nA sha ya nA sha ya :
ha ra ha ra :
mo ha ya mo ha ya :
dzaHhU~M baM ho :
zhes btags la lan gsum gyis bkug
/bsgral ba dngos ni /
las phur 'dril la /
hU~M:
karma thod phreng gsod byed pho nya che :
shin tu mi bzad yak+sha he ru ka :
phyag g.yas rno dbal gdug pa'i phur bu 'dril :
g.yon pas 'chor med lcags kyu rnon po gdengs :
dgra bgegs gnod byed gdug cing gtum pa'i tshogs :
lcags kyus zungs la phur bus snying gar thobs :
tshe bsod dwangs ma sgrub mchog rnams la stims :
rnam shes rdo rje sems dpa'i sras su drongs :
gzugs phung rdul phran bzhin du dum bur gtubs :
mngon spyod stobs kyi phrin las yongs rdzogs mdzod :
oM AHhU~M badzra ma hA gu ru karma thod phreng rtsal sarba sid+d+hi hU~M:
badzra yak+sha kI li kI la ya sarba duSh+TAn A yur puN+ye dzaHb+h+rU~M:
nr-i tri bin+d+hu a phaTa?:
b+hin+d+ha b+hin+d+ha mA ra ya rbad :
ces tshe khrus kyi dgongs pa dang ldan pas phur pa btab /
slar phur rtse las thun rdzas sna tshogs kyi char 'beb par bsam la /
e :
khro rgyal 'dus pa yungs dkar thog :
ma mo khrag gi rba rlabs 'khrugs :
klu bdud dug gi kha chu 'beb :
'thib gnon gdug pa rdo rje'i mtshe :
gza' rgod mig dmar gzer mda' 'phen :
gshin rje srog gcod zangs lcags char :
mtshon cha sna tshogs rdo yi thun :
'beb pa zil gnon sprul pas 'beb :
'ben ni dgra dang bgegs la bcas :
nyams pa'i lus sems rdul du rlog :
ces dang /
rdo rje phur pa kI la ya :
btab pas 'khor 'das mtha' gnyis bsgral :
dgra bgegs steng du phur thun ya :
rtsa bsnyen sngags mthar /
e myag ya rngubs mug shaka ka dun :
dgra bo'i srog la hring hur thums dza rtsa khrag snying thum ril raM shag rbad :
srog thum ril dza rtsa khrag hur raM:
snying thun rbad srog la mA ra ya b+h+yo :
zhes drag tu brjod la phur bu 'dril zhing thun brdeg
/mthar phur pa 'od du zhu hU~M yig tu gyur pa bdag la thim pas mthu rtsal dang ldan par gyur /
ral gris gtubs la /
hU~M hrI:
bdag tu 'dzin pa'i sogs tshogs mchod kyi sgrol mchod 'dir bya zhing /
zor gtor du ling ro phul la /
hU~M:
karma thod phreng lha tshogs zhal phyes shig :
dgra bgegs 'byung po bsgral pa'i sha khrag rus :
bde chen rdo rje'i longs spyod chen por bzhes :
dug gsum rtsad nas gcod pa'i phrin las mdzod :
sarba sha trUn big+h+nAn ma hA mAM sa rak+ta kiM ni ri ti kha kha khA hi khA hi :
de nas bskang bshags byas la /
tshogs la rol zhing lhag ma btang nas /
bzlog pa'i phrin las dngos ni /
gtor chung ling ro sha dum khrag skyems sogs zor du 'bul bzhin pas /
hU~M:
gtum chen dus mtha'i me ltar rab 'bar ba'i :
mngon spyod drag shul rol pa'i dkyil 'khor nas :
rtsa gsum rgyal ba ma lus 'dus pa'i dngos :
drag po'i las mdzad karma thod phreng rtsal :
gtso 'khor sprul par bcas pa dbyings nas bzhengs :[  ]dgra bgegs sha khrag rus pa'i gtor ma bzhes :
khros 'khrugs rngams pa 'bar ba'i shugs skyed la :
rnal 'byor bdag cag yon mchod 'khor bcas kyi :
gzung 'dzin 'khrul pa'i gzhan dbang las byung ba'i :
lus kyi bzhi brgya rtsa bzhi'i nad kun zlogs :
sems kyi 'khrul snang dngos zhen sdug bsngal zlogs :
byad ka phur kha byol kha rbod gtong zlogs :
gzugs can dgra yi 'tshe ba thams cad\u0f8e
gzugs med lha 'dre'i cho 'phrul bar chad\u0f8e
sa chu me rlung 'byung bzhi dgrar langs\u0f8e
'jigs pa chen po brgyad dang bcu drug\u0f8e
mtha' dmag dus 'khrugs bstan la 'tshe ba\u0f8e
phyi nang rtsod 'dzing 'gro ba'i rkyen ngan\u0f8e
glo bur keg sri bar chad thams cad\u0f8e
zlog go drag po zor gyi gtor mas zlogs :
sgyur ro mi mthun dgra bgegs steng du sgyur :
zlog sgyur bcol pa'i phrin las 'grub par mdzod :
sarba sha trUn big+h+nAn mA ra ya b+h+yo b+h+yo zlog zlog b+h+yo zlog cig :
cung zad rgyas par spro na /
hU~M:
gtum chen dus mtha'i me ltar rab 'bar ba'i :
mngon spyod drag shul rol pa'i dkyil 'khor nas :
zhi ba'i las mdzad badzra ha ya gr-I:
gtso 'khor sprul par bcas pa dbyings nas bzhengs :
dgra bgegs sha khrag rus pa'i gtor ma bzhes :
sogs zlog byang sbyar /
des 'gres te /
hU~M:
gtum chen dus mtha'i me ltar rab 'bar ba'i :
mngon spyod drag shul rol pa'i dkyil 'khor nas :
rgyas pa'i las mdzad rat+na ha ya gr-I:
gtso 'khor sprul par bcas pa dbyings nas bzhengs :
dgra bgegs sha khrag rus pa'i gtor ma bzhes :
sogs /
hU~M:
gtum chen dus mtha'i me ltar rab 'bar ba'i :
mngon spyod drag shul rol pa'i dkyil 'khor nas :
dbang gi las mdzad pad+ma ha ya gr-I:
gtso 'khor sprul par bcas pa dbyings nas bzhengs :
dgra bgegs sha khrag rus pa'i gtor ma bzhes :
sogs /
hU~M:
gtum chen dus mtha'i me ltar rab 'bar ba'i :
mngon spyod drag shul rol pa'i dkyil 'khor nas :
mchog gi las mdzad bud+d+ha ha ya gr-I:
gtso 'khor sprul par bcas pa dbyings nas bzhengs :
dgra bgegs sha khrag rus pa'i gtor ma bzhes :
sogs /
hU~M:
gtum chen dus mtha'i me ltar rab 'bar ba'i :
mngon spyod drag shul rol pa'i sgo bzhi nas :
tshad med phrin las rigs bzhi'i dpa' bo yum :
gtso 'khor sprul par bcas pa dbyings nas bzhengs :
dgra bgegs sha khrag rus pa'i gtor ma bzhes :
sogs sbyar /
zlog byang rgyas bsdus gang byed kun rdzogs pa'i mthar zlog sngags cung zad bzlas la /
dkyil 'khor lha tshogs thams cad kun :
khros 'khrugs rngams pa'i gzi byin bskyed :
'od zer sprul pas stong gsum gang :
mi mthun rdul du brlag par bsam :
zhes dmigs thal rdeb bya /
zlog pa zhag grangs byed na 'di nas 'gugs 'dren gtor gsad kyi dmigs sngags bcas 'og gi zor bskul gyis thun gtor 'bul zhing /
las gzhung bskul dang chad brtan sogs rjes rim rnams bya'o //

//nyin tha ma'i zlog byang grub mthar zor dkyil la mchod bstod dang yig brgyas nongs pa bshags shing /
phaTa? dzaH
mdun bskyed ye shes kyi 'khor lo nam mkha'i dbyings su bzhugs /
dam tshig pa bdag la thim /
slar yang gtor chen zor rdzas dang bcas pa skad cig gis drag po'i las mdzad karma thod phreng rtsal dregs pa lha srin sde brgyad kyi dmag tshogs /
khro gtum 'jigs pa'i gzugs can srid gsum gang ba nad mtshon dug gi char 'beb pas dgra bo sgrol ba'i las la rngams par gyur /
ces dmigs la /
oM AHhU~M badzra ma hA gu ru karma thod phreng rtsal sarba sid+d+hi hU~M:
sarba sha trUn big+h+nAn b+hU ta pre ta pi sha tsa na b+hin+d+ha b+hin+d+ha ha na ha na pa tsa pa tsa da ha da ha di na me ke na mA ra ya phaTa?:
ces cung zad bzlas la zor thun sngags /
dmar gtor sha khrag dang bcas pa la dgra bgegs 'gugs bstim bya zhing brlabs la /
rtsa bsnyen sngags sham du gtor sngags btags pa lan gsum gyis 'bul /
hU~M b+h+yo :
chos kyi dbyings nas rang byung grub pa'i lha :
phrin las rol pa'i dur khrod chen po nas :
shin tu mi bzad rab 'jigs skur ston pa :
khrag 'thung yongs rdzogs drag po'i phrin las mdzod :
ces gtor chen du dmag lto'i tshul du 'bul /
zor lam bsal zhing sgo dbye ba ni /
hU~M:
phyogs bzhi mtshams brgyad steng 'og na :
gnas pa'i snang srid lha 'dre'i tshogs :
gser skyems mchod pa 'di bzhes la :
rig 'dzin bdag gi bka' la nyon :
dmar chen drag po'i gtor zor 'di :
lha srin tshogs la 'phen snyam ste :
dkar po'i phyogs la mi 'phen no :
khyed rnams rang rang gnas su gshegs :
hU~M:
rnal 'byor zor 'phen gang du 'phen :
sdang dgra gnod bgegs phyogs su 'phen :
phyogs der gnas pa'i gzhi bdag rnams :
sku zur dbu smod zhabs sdus la :
do nub zor gyi zor lam phyes :
'khor bcas drag po'i dmag sna drongs :
sdang dgra gnod bgegs phyogs su khyer :
dpa' ba'i 'phrul 'khor der shoms shig :
ces bskul zhing gser skyems 'phen phyogs su mchod /
las byang gi bskul dang chad tho bsgrags la gtor ma zor nang du 'bul /
'dir gtor skyel phyir byon na der sngar bzhin bskul dang skyems gzu 'gugs 'dren tsam slar yang dgos /
dkyus su ni /
zor bskul /
hU~M:
karma thod phreng dkyil 'khor lha tshogs rnams :
ma g.yel ma g.yel thugs dam dus la babs :
gtor zor nad mtshon dug gi char chen po :
rnal 'byor bdag cag yon mchod 'khor bcas kyi :
byang chub sgrub la bar du gcod byed pa'i :
sdang dgra gnod bgegs byad ma'i steng du phob :
gsang ba'i dgra gsum ka dag dbyings su sod :
'jigs pa'i bdud bzhi 'od gsal phyag rgyas thobs :
bar chad 'phrang gsum ye shes ral gris chod :
chag che nyam nga mi mthun phyogs kun zlogs :
dgra dpung thul la bgegs dpung rtsad nas chod :
mngon spyod dmod pa'i phrin las yongs rdzogs mdzod :
oM AHhU~M badzra ma hA gu ru karma thod phreng rtsal sarba sid+d+hi hU~M:
sarba sha trUn big+h+nAn b+hU ta pre ta pi sha tsa na b+hin+d+ha b+hin+d+ha ha na ha na pa tsa pa tsa da ha da ha di na me ke na mA ra ya phaTa?:
zor rdzas dug mtshon char bab pa'i :
rjes su ye shes khro bo'i tshogs :
dpung dang bcas pa rab tu chas :
dgra dpung bdun rgyud rtsad nas bcad :
bgegs dpung thal bar brlags par bsam :
zlog sngags bzla zhing thal rdeb bya /
srung 'khor bsgom /
sgo drung du phyin la brtan ma dang rta bro bya /
nang du phyin nas tshe 'gugs dang dngos grub bskul blang bya /
mchod bstod nongs bshags dang brtan bzhugs /
bsdu ldang dge bsngo shis brjod bcas byas pas drag gtor gyi las rim ni grub pa'o //

//gtor zlog 'di dang dbang gi me mchod gnyis mtha' gcig tu dbang bskur 'bogs skabs la dgos nges med kyang 'jug bde nyer mkho'i ched zhar byung bklag chog tu bsdebs pa'o /

/drag gtor gyi las rim rgyas pa 'di dang 'brel bar dbang bskur byed na zlog pa'i thun gtor bcas grub rjes rtsa ba'i dbang bskur te /
mtha' rten sgos kyi zor dbang 'grims rjes sgo dbye sogs dang zor bskul gyis 'phen pa sogs dbang gi skabs su bya dgos so //
dbang gi skabs lo rgyus sgos kyi khyad par ni /
'dir thun mong gi las rab 'byams thams cad las /
mngon spyod drag po'i las ni sangs rgyas kyi phrin las kun las ngo mtshar khyad du 'phags pa ste /
drag po mchog gi las ni /
gdul bya sems can gyi nyon mongs ji tsam rags bzhin sangs rgyas kyi phrin las kyang de tsam myur zhing stobs che ba chos nyid yin pas /
snyigs dus sems can rnams rgyu nyon mongs dug gsum gyi 'bras bu nad mtshon dug gi dbal tsha ba la ched du bsngags pa'i gnyen po ni gsang sngags bla med kyi rgyud de /
sngon dug gsum rang rgyud du spyod pa'i ru tra sde gsum byung ba dpal chen po'i ye shes kyi rol pas thabs kyi che ba sbyor sgrol gyi mdzad pas btul pa sngags gsar rnying gi rgyud sde thams cad kyi gleng gzhi las 'byung zhing /
khyad par sangs rgyas gnyis pa slob dpon chen po ni phrin las kyi gtso bo dbang drag gi bka' babs pa ltar mdzad pa'i rten 'byung gis /
brgyud 'dzin rig 'dzin grub thob sprul pa'i gter ston thams cad kyang mngon spyod dmod pa'i stobs 'chang ba /
gnubs chen sangs rgyas ye shes kyis sdigs mdzub kyis thog phab pas sdig spyod rgyal po glang dar ma dpa' bkong pa dang /
gsang bdag zur pa mes dbon gyis bsad gso'i brtul zhugs grub pa ltar yin la /
khyad par gu ru rin po che nyid nges pa'i don du sangs rgyas kun gyi spyi gzugs su gyur cing /
rnam pa tsam du yang phrin las kyi rigs khro rgyal rdo rje phur pa la bsten nas bod kyi lha srin dam la bzhag pa dang /
phyag rgya chen po'i rig 'dzin sgrub pa'i sa lam gyi bar chad btul ba'i thugs dam gyi lha'i tshul du sgrub par mdzad pas las rigs grub pa gu ru rdo rje thod phreng rtsal nyid dkyil 'khor gyi lhar bsten nas mngon spyod kyi las sgrub na 'grub thag nye zhing zab la myur bas na /
'dir drag po'i las mdzad karma thod phreng rtsal la bsten pa'i mngon spyod dmod pa'i rjes gnang sgrub pa'i don du sogs dkyus ltar sbyar /
drag las kyi mtha' rten sgos dbang ni /
'dir karma thod phreng rtsal gyi drag po'i las rab 'byams sgrub pa'i zor chen gtor ma'i dbang bskur ba la /
mdun gyi gtor ma drag po'i las mdzad karma thod phreng rtsal gyi sku 'di ltar gsal thob mdzod /
ces brda sbyar /
spros pa dang 'brel na rnga rol dang bcas te /
ma traM ru tra A kar+ShA ya dza :
mA ra ya phaTa?:
gtor snod ma traM bsgral pa'i sogs bstod pa'i bar drag gtor gyi las rim ltar mthar chags su btang la /
gtor zor drag po'i las mdzad karma thod phreng rtsal gyi dkyil 'khor nad mtshon dug gi thog gzer 'khrugs pa /
srid gsum bdud sde sgrol ba'i mtshon cha chen po 'di nyid lag tu gtad cing dbang bskur bas /
srung zlog gsad gsum /
gnan sreg 'phang ba /
dbye bskrad rmongs rengs la sogs pa drag shul gyi las rab 'byams thogs med du sgrub nus pa'i stobs rtsal mngon du byas par mos mdzod /
gtor zor slob ma'i lag tu gtad la /
hU~M:
gtor snod rab 'jigs drag po'i pho brang dbus :
gtor ma karma thod phreng 'khor bcas gsal :
skal ldan rigs kyi bu la gtad pa yis :
zlog sgyur drag po'i phrin las yongs rdzogs shog :
oM AHhU~M badzra ma hA gu ru karma thod phreng rtsal sarba sid+d+hi hU~M:
sarba sha trUn big+h+nAn b+hU ta pre ta pi sha tsa na b+hin+d+ha b+hin+d+ha ha na ha na pa tsa pa tsa da ha da ha di na me ke na mA ra ya phaTa?:
kun la 'grims zin pa dang /
rgyas par byed na gong gi zor 'phen gyi bskul /
hU~M:
karma thod phreng dkyil 'khor lha tshogs rnams :
ma g.yel ma g.yel sogs mthar slob ma'i gtso bo zhig gis gnod pa'i phyogs su 'phang bar gsungs /
des drag po mngon spyod kyi las rab 'byams sgrub pa'i dbang bskur zhing byin gyis brlabs pas /
lta ba'i rdzong zin /
sgom pa'i 'phrang brgal /
spyod pa'i srog 'phrog pa'i gsal ba gsum gyi gdeng thob nas /
byang chub lam gyi bar chad thams cad dbyings su sgrol ba'i mthu stobs thogs pa med pa mngon du gyur pa la shis pa brjod pas mnga' gsol bar mos mdzod /
phyi ru 'tshe zhing gnod pa'i dgra dang bgegs //
nang du 'di phyi'i legs lam 'gog pa'i gegs //
gsang ba lam mchog bar du gcod pa'i bdud //
tshar gcod drag po'i las kyi bkra shis shog
/de dag gis drag po'i las mdzad karma thod phreng rtsal gyi sgos sgrub kyi dbang sogs dbang gi rjes rim dang /

las byang gi rjes rim dkyus ltar mthar dbyung ngo //
bdud bzhi'i 'jigs bral mkhyen brtse'i me //
stobs bcu'i 'od stong rab 'bar zer //
rnam bkra dkar phyogs shis dgu'i dpal //
ci dgar 'byor pas dge legs byas //
rtsa gsum 'od gsal snying tig gi phyi sgrub sgos bka' drag mdzad karma thod phreng rtsal gyi sgos dbang gnam lcags rdo rje'i thog zer le'u tshan bcu pa bdud 'dul karma drag po rtsal gyis sbyar pa'o ///
/

@#//
chos dbyings khyab brdal gar dbang thugs rje'i sprin //
'od gsal sku dang zhing gi phan bde'i char //
mtha' klas gdul bya'i gling du rtag 'beb mdzad //
'gro 'dul 'phags pa'i dbang phyug bzhengs la 'dud //
bcu gcig pa dgongs gter rtsa gsum 'od gsal snying tig gi nang sgrub bla ma longs sku thugs rje chen po pad+ma drwa ba'i dbang 'bogs pa la /
spyir thun mong smin byed ye shes thig le dang zab pa'i dbang bzhi brda dbang lnga pa gtor dbang bcas dbang chog bzhi ka dang sta gon bcas gong du phyi sgrub la sbyar pa bzhin tshul 'di'i nang sgrub longs sku thugs chen /
gsang sgrub chos sku snang mtha'/
yang gsang bla ma drag po kun rtsa ba chos sde gcig gi sdeb tu byon pas de thams cad la sbyar du rung bas /
bla ma sku gsum yang gsang drag sgrub bcas gang rung gcig sger dbang spros pa can du byed na de ltar bya zhing /
'dir rtsa ba dang yan lag gi smin byed yongs rdzogs sdeb gcig tu bskur ba'i dbang du byas te rtsa ba'i yang rtsa ba phyi sgrub sprul sku sgyu 'phrul drwa ba la dbang snga ma bzhi ka yongs rdzogs sta gon bcas rgyas par sbyar te bskur bas sgo phyes te /
gzhan rnams la zab pa'i dbang bzhi ye shes dpal ster nyid cung zad spros nas dbang 'bring kha rkyang gi lugs su bskur ba phyag bzhes su mdzad pa ltar 'chad pa la gsum /
sngon 'gro /
dngos gzhi /
rjes so //
sngon 'gro'i dang po sbyor ba yo byad 'du bya ba ni /
gzhung mthun dkyil 'khor dang /
spro na sgrub pa'i rten rdzas mtshan ldan b+han+d+ha'i nang gsang rdzas ril bu dang kha gcod me long sin dkyil rtsa sngags bris pa de steng rang byung zur mang shel rdo bkod pa bcas bshams /
de steng many+dzi la rnam rgyal bum pa /
lha tsaka yongs rdzogs /
sngags byang /
me long /
gsang thod /
rig tsaka
/shel rdo /
sgrub skor gyi glegs bam /
sgrub gtor sman raka bcas bshams la mchod pas bskor /
tshogs dang /
bka' srung dang chad brtan gtor ma /
dkar bgegs /
las bum /
mig dar /
me tog
/mig thur /
phyag shing sogs 'og tu dgos pa'i rigs 'du bya'o /

/gnyis pa dbang don sgrub mchod ni /
brgyud 'debs sngon du 'gro bas /
nang sgrub pad+ma drwa ba'i las byang gi skyabs sems nas brtsam bdag mdun dbyer med du sgrub /
bstod pa'i mthar dzapa? khang dbye /
bzlas pa sgrub bzlas la gtso bor bya /
bum pa la dmigs nas /
bum pa b+h+rU~M las gzhal yas khang :
mtshan nyid thams cad yongs rdzogs dbus :
'gro 'dul 'phags pa'i lha tshogs rnams :
snang stong chu zla lta bur gsal :
rang gi thugs srog sngags phreng las :
'od zer mchod pa'i tshul du spros :
snyoms 'jug byang sems bdud rtsi yis :
bum pa yongs su gang bar mos :
zhes dmigs la bsnyen sgrub kyi sngags tshang bar bzla /
las bum du skad cig gis khro bo rta mgrin dmar po g.yas pad+ma'i dbyug tho dang g.yon me yi zhags pa thogs par gsal ba'i sku las rdo rje bdud rtsi'i rdul phra rab babs pas bum pa gang bar bsam la /
oM ha ya gr-I ba hU~M phaTa?H
ces bzlas la /
hU~M zhes bskul bas las kyi khro bos dbang gi bya ba ma grub bar bar chad kyi bgegs zlog pa'i phrin las mdzad du gsol /
zhes las bcol lo /

/gsum pa slob dpon bdag nyid 'jug pa ni /
slob ma la ji ltar bskur ba'i dbang rnams rgyas par bdag 'jug gi tshul du len pa'am /
mi nus na rig pa'i me tog dor ba tsam gyi sgo nas 'jug cing gnang ba nod pa bya'o //

//gnyis pa dngos gzhi dbang bskur ba la gsum las /
dang po sngon 'gro 'jug pa'i chos las /
khrus dang bgegs bskrad srung ba bcas sngon du 'gro bas /
las rdor gyis me tog bkye bsdu bya /
slob dpon gyis /
'o na nam mkha' dang mnyam pa'i sems can thams cad kyi don du bla na med pa yang dag par rdzogs pa'i sangs rgyas kyi go 'phang 'thob par bya /
de'i ched du rdo rje theg pa'i lam gyi rtsa ba mngon par dbang bskur ba zab mo gsan la tshul bzhin du nyams su blang bar bgyi'o snyam pa byang chub mchog tu sems bskyed pa dang /
chos gsan pa'i kun tu spyod pa'ang mdo rgyud rnams las ji skad gsungs pa ltar legs par gsal btab ste gsan pa zhu /
gang gsan par bya ba'i chos ni /
gangs can bod kyi yul 'di'i phan bde'i rtsa lag chos kyi rgyal po mes dbon rnam gsum du grags pa las /
mdo sngags sangs rgyas kyi bstan pa dkar 'jam yug gcig tu brdal /
mkhan slob nyi zla zung gi gtso bor byas lo paN brgya rtsa gdan 'dzoms /
lugs gsum mi 'gyur lhun gyis grub pa'i gtsug lag khang dang dge 'dun gyi sde gnyis btsugs /
zab rgyas kyi sde snod bsgyur bshad nyan gsum gyis gtan la phab pa'i phyag rjes la 'gran zla thams cad dang bral ba /
mnga' bdag chos kyi rgyal po khri srong lde'u btsan nyid 'bras bu mthar phyin pa'i ye shes kyi rang gzugs bsam bzhin srid pa nye bar bzung ste /
rgyal bstan ris su ma chad pa 'dzin skyong spel gsum gyi bshad sgrub las kyi 'khor lo'i phrin las mu mtha' med pa la /
rtsa gsum rgyal ba sras dang bcas pas kyang bsngags pa'i me tog 'thor zhing dgyes shing byin gyis brlabs pa'i skyes bu dam pa 7'jam dbyangs mkhyen brtse'i dbang po nyid /
phyi gsan bsam sgom pa /
nang mkhas btsun bzang grub /
gsang ba bka' bab chen po bdun gyi ngo mtshar ba'i rnam thar bsam mi khyab pa mnga' ba las /
phyi ma'i nang tshan bzhi pa zab mo dgongs pa'i gter la'ang rnam grangs du ma zhig bzhugs pa'i bye brag rtsa gsum 'od gsal snying tig gi rtsa ba'i chos sde nang sgrub pad+ma drwa ba longs sku thugs rje chen po'i chos skor te /
rang re bod kyi yul 'di 'phags mchog thugs rje chen po'i phyag mtshan du bzhes pa'i zhing khams yin pa'i dbang gis thog mar mi'i 'gro ba mched pa /
bde skyid kyi gzhi zang zing gi longs spyod 'phel ba /
ra sa khra 'brug gi gtsug lag khang rten brten par bcas pa bskrun pa /
mdo sde za ma tog bsgyur nas dam pa'i chos kyi dbu brnyes te dge bcu'i lam srol byung ba kun kyang /
rang byung 'phags pa'i rten dang mes po chos rgyal srong btsan gyi bka' drin las byung bar gsungs pas mtshon /
rgyu mtshan dgos pa du mas bod yul gyi lha skal jo bo thugs rje chen po 'ba' zhig ste /
de'i mtshan nas brjod pa dang /
rigs sngags bzlas pa tsam gyis kyang byang chub kyi spyod pa 'bad med du rdzogs pa dang /
gzhan phan snying rje'i ting nge 'dzin rgyud la skye ba sogs phan yon bsam mi khyab pa mdo rgyud du ma nas gsungs na /
tshul bzhin smin grol gyi lam la 'jug cing rim pa gnyis kyi ting nge 'dzin bsgom pa ni /
don gnyis lhun grub zung 'jug gi go 'phang la dbugs dbyung ba'i nye rgyu kho nar nges pa'i phyir gcig tu brtson pa gal che bas /
mtshungs med lhag pa'i lha gcig de'i dbang bskur zab mo zhu ba la sngon 'gro phyi mtshan ma'i dkyil 'khor du 'jug pa'i chos rnams gsan pa'i yon du maN+Dal phul /
de ltar maN+Dal phul nas /
khyed rang rnams sngon chad gnyis 'dzin gyi zhen rtog mthug pos ldongs te dkyil 'khor gyi lha tshogs ma mjal ba'am /
mjal na'ang dkyil 'khor so ma 'di nyid ma mjal ba mtshon byed du spyan dar dmar po res gdong bcing ba'i mos pa mdzod /
oM tsak+Shu b+han+d+ha wA ra ma na ya hU~M/
zhes mig dar 'ching /
dkyil 'khor gyi lha rnams phyag stong par mjal du mi rung bas phyag rten du u dum+bA ra'i me tog gi phreng ba kha dog lnga pa re byin pa'i mos pa mdzod /
oM puSh+pe sid+d+hi hU~M/
zhes me tog gtad /
de nas gsol ba gdab pa'i slad du dmigs pa 'di bzhin du mdzod /
sa phyogs 'di nyid dag pa rab 'byams ye shes kyi dkyil 'khor chen por gyur pa'i nang du /
slob dpon nyid dus gsum sangs rgyas thams cad 'dus pa'i ngo bo 'phags pa 'jig rten dbang phyug pad+ma drwa ba'i rnam par bzhugs pa la /
mi phyed dad pa'i gdung shugs chen pos gsol ba gdab pa 'di'i rjes zlos lan gsum mdzod /
sangs rgyas kun gyi ye shes sku :
rdo rje slob dpon dgongs su gsol :
bdag cag 'khor ba las bsgral phyir :
dkyil 'khor chen por 'jug par 'tshal :
zhes gsol ba gdab /
rgyal ba kun gyi thugs rje'i rang gzugs kyi lhag pa'i lha'i dkyil 'khor du 'jug pa'i blo skyes pa ni shin tu skal pa bzang bar nges pas gnang ba sbyin pa ni /
dus gsum gshegs pa'i sangs rgyas kun :
rdo rje'i lam mchog 'di la brten :
de phyir gsang chen dkyil 'khor 'dir :
bu khyod 'jug cing smin par bya :
skyabs su 'gro ba'i slad du mdun gyi nam mkhar bla ma dang dkyil 'khor gyi gtso bo gnyis su med pa 'phags mchog 'jig rten dbang phyug pad+ma drwa ba'i rnam par bzhugs pa la /
rtsa gsum rgyal ba rab 'byams kyis bskor ba mngon sum bzhin du bzhugs pa'i spyan sngar /
dus 'di nas gzung ste snying po byang chub la mchis kyi bar du skyabs su 'gro 'o snyam pa dang /
mkha' mnyam gyi sems can sdug bsngal gyi rgyu 'bras la rtag tu spyod pa 'di rnams sdug bsngal las bsgral nas byang chub mchog gi go 'phang la dgod par bya /
de'i ched du sems bskyed par bgyi 'o snyam pas 'di'i rjes zlos mdzod /
hrI:
bdag dang mkha' mnyam 'gro ba ma lus kun :
sku gsum 'phags pa'i lha la skyabs su mchi :
mtha' klas srid pa'i khams rnams bsgral ba'i phyir :
pad+ma drwa ba'i go 'phang bsgrub par bgyi :
lan gsum /
de nas tshogs gsag pa'i phyir /
tshogs zhing khyad par can de dag gi spyan sngar rang gzhan sems can thams cad 'khod de phyag 'tshal mchod pa 'bul ba sogs gsag sbyang gi snying po yan lag bdun pa 'di'i rjes zlos mdzod /
ho :
phyogs bcu dus bzhi'i rgyal ba sras bcas la :
lus ngag yid gsum gus pas phyag 'tshal lo :
phyi nang gsang gsum kun bzang mchod sprin 'bul :
nyon mongs shes bya'i sgrib gnyis mthol zhing bshags :
byang chub spyod pa rgya mtshor rjes yi rang :
theg mchog chos kyi 'khor lo bskor bar bskul :
mya ngan mi 'da' rtag par bzhugs gsol 'debs :
'dis mtshon dge tshogs chos dbyings snying por bsngo :
lan gsum /
de nas dbang bskur ba de'ang rten dkyil 'khor la brten nas thob na'ang /
dbang srog 'dzin pa ni dam tshig dang sdom pa la rag las pas smin byed kyi rten sdom ldan du bsgrub pa'i phyir /
thun mong du rigs lnga'i dam tshig
/khyad par rtsa ba sku gsung thugs kyi dam tshig
/yan lag gi dam tshig nyi shu lnga ste bla na med pa'i dam tshig dang sdom pa ma lus pa yongs su gzung bar bya snyam pas 'di'i rjes zlos mdzod /
bde gshegs sras bcas bdag la dgongs //
rig pa 'dzin pa bdag gis ni //
byang chub snying por mchis kyi bar //
so so thar dang byang chub sems //
rig 'dzin nang gi sdom pa'i tshogs //
ma lus yongs su gzung bar bgyi //
lan gsum /
de dag gis phyi mtshan ma'i dkyil 'khor du 'jug pa song nas /
gnyis pa nang ye shes kyi dkyil 'khor du 'jug pa'i sngon 'gro dam la gzhag pa ni /
khyab bdag pad+ma drwa ba nas bar ma chad pa'i dam tshig bdud rtsi'i chu nan rdo rje'i lce las brgyud nas snying dbus ye shes sems dpa'i tshul du bzhugs te /
dam tshig bsrungs na byin gyis rlob cing ma bsrung na rdo rje gnod sbyin du khros nas bka'i chad pa 'beb par 'gyur bas de'i don nges par gyis shig
/dam chu sbyin la /
rdo rje'i dam tshig bdud rtsi'i chu :
thungs shig thungs shig sems dpa' che :
dam tshig 'das na sreg byed cing :
bsrungs na dngos grub rnam gnyis thob :
badzra a mr-ita u da ka sa ma ya ho :
zhes gdams pa la /
deng phyin chad dam tshig tshul bzhin du bsrung snyam pas rdo rje'i bro bor ba 'di'i rjes zlos mdzod /
badzra sa ma ya i daM na ra kan :
de ltar dam la bzhag pas brtan par byas la /
ye shes pa dbab pa'i slad du /
khyed rang rnams lus gnad skyil krung drang por bsrang /
ngag gnad rlung kha sbyor du chings /
sems kyi gnad gzhan du ma yengs par dmigs pa 'di bzhin du mdzod /
skad cig gis 'phags pa 'jig rten dbang phyug pad+ma drwa ba sku mdog dmar gsal bde ba chen po'i lang tsho rab tu rgyas shing khro 'dzum chags pa'i nyams kyis sgeg pa /
spyan gnyis 'gro la lhag par gzigs pa /
dbu skra ral pa'i thor tshugs bcings pa'i lhag ma thur du 'phyang ba /
phyag g.yas pad+ma'i phreng ba thugs kar 'dren zhing g.yon mnyam gzhag gis bdud rtsis gang ba'i tshe bum 'dzin pa /
zhabs rdo rje'i skyil krung gis pad nyi zla ba'i steng du bzhugs pa'i pang du yum gsang ba ye shes dmar mo ut+pal dang thod pa 'dzin pa dang mnyam par sbyor ba /
gnyis ka'ang dar dang rus pa rin po che'i rgyan chas yongs su rdzogs pa /
spyi gtsug tu rigs kyi bdag po bde gshegs snang ba mtha' yas dang /
rtsa gsum 'khor lo lnga'i grong khyer du dbang chen rigs lnga yab yum ste /
thugs kar rdo rje dbang chen gyi thugs dbus su bde gshegs zhi ba'i lha tshogs /
dung khang du sangs rgyas dbang chen gyi thugs dbus su zhi ba'i rang rtsal 'bar ba khrag 'thung gi tshom bu bcas /
ma 'dres gsal rdzogs su bzhugs pa'i sku las dri ma med pa'i 'od zer 'phro ba'i spyi bor oM/
mgrin par AH
thugs kar hU~M/
thugs ka'i hU~M las 'od zer 'phros pas /
sku gsum rgyal ba'i zhing khams rab 'byams nas sangs rgyas dang byang chub sems dpa' thams cad 'phags pa 'jig rten dbang phyug pad+ma drwa ba'i rnam par kha ba dang bu yug 'tshubs pa ltar byon nas /
khyed rang rnams la sib sib thim pas gnyis med du gyur pa'i mos pa mdzod /
khyad par gyi spos bdug
/DA dril sogs rol mo'i sgra 'khrol zhing /
las byang gi spyan 'dren dang sngags drag tu brjod pas dbab /
de ltar byin dbab pa'i ye shes pa rnams brtan par gyur snyam pa'i mos pa mdzod /
spyi bor rdo rje rgya gram du bzhag ste /
oM badzra tiSh+Than+tu /
de nas rigs brtag pa'i phyir me tog dor ba ni /
'di na 'phags pa 'jig rten dbang phyug pad+ma sgyu 'phrul drwa ba'i dkyil 'khor gyi lha tshogs bzhugs pa yin pas /
ngo bo ye shes kyi rol pa la bzang ngan med kyang rang gi las 'brel yod pa'i lha de la 'bab par shog cig snyam du tshig 'di'i rjes zlos dang bcas te sngar byin pa'i me tog gi phreng ba de nyid ltos pa med par dor mdzod /
ho :
rang snang rnam dag 'og min du :
bde chen rdo rje'i maN+Da lar :
rig pa'i me tog 'di dor bas :
lhag pa'i lha la 'bab par shog :
oM sarba ta thA ga ta maN+Da la puSh+pe pra tIts+tsha ho :
zhes maN+Dal tshom bu lnga pa dkyil 'khor dang gcig tu mos nas dor du gzhug
/de'ang me tog dbus kyi tshom bu la babs na gsang mtshan rigs kyi gtso bo dang mthun par /
pad+ma drwa ba rtsal /
btags pa yin pas ma brjed par gyis shig
/ces btags nas /
rang gis phul ba'i me tog gi phreng ba de rigs gang gis bzhes pa'i lha des slar yang rang gi spyi bor bcings pa'i mos pa mdzod /
khyod ni bla med byang chub kyi :
ye shes dam pa'i snod yin phyir :
rdo rje'i dam tshig 'di zungs la :
rang gzhan don gnyis bsgrub par gyis :
pra ti gr-ih+Na i maM satwA ma hA bA la :
zhes me tog spyi bor bzhag
/de nas ma rig pa'i ling tog mig dar dang lhan cig bsal ba'i mos pa mdzod /
e ma ho gdod nas rnam dag pa'i :
dri med 'od gsal rdo rje'i spyan :
glo bur 'khrul pas bsgribs pa'i mun :
ye shes thur mas dbye bar bya :
dz+nyA na tsak+Shu pra be sha ya phaTa?:
ces mig ras bsal /
de ltar ma rig pa'i ling thog mig dar gyis mtshon pa bsal ba'i shul nas ye shes kyi mig gsar du thob pa des /
longs sku 'phags pa thugs rje chen po pad+ma sgyu 'phrul drwa ba'i dkyil 'khor chen po rten dang brten par bcas pa mngon sum pa ltar mthong ba'i mos pa mdzod /
de yang rten gyi dkyil 'khor ni /
gnyis 'dzin rtog pa sreg pa'i brdar phyi rol du ye shes kyi me dpung rab tu 'bar ba /
de'i nang du mi rtog pa'i ye shes la cis kyang mi shigs pa'i brdar rdo rje'i ra ba /
rnam shes tshogs brgyad gnas su dag pa'i brdar dur khrod chen po brgyad /
nyes pa'i skyon gyis ma gos pa'i brdar pad+ma'i phreng ba /
rang bzhin gyis 'od gsal ba'i brdar nyi ma'i gdan /
rten 'brel bcu gnyis dag pa'i brdar 'og gzhi sna tshogs rdo rje rwa bcu gnyis pa /
sangs rgyas kyi ye shes nyid dbyibs dang kha dog tu snang bas gdul bya'i re ba skong ba'i brdar gzhal yas khang rgyu dgos 'byung rin po che las grub pa /
byang phyogs so bdun dang ma 'dres pa'i yon tan sogs 'bras bu'i chos thams cad ma 'dres yongs rdzogs su dag pa'i brdar dkyil 'khor gyi dbyibs dang rgyan gyi bye brag la sogs te mtshan nyid thams cad yongs su rdzogs pa'i dbus su /
ye shes lnga dang rang byung gi ye shes mtshon pa'i pad+ma 'dab drug lte ba ge sar zil phod dang bcas pa'i dbus dang mtha' skor du gdan pad+ma dang zla ba'i dkyil 'khor /
sgo bzhir bdud bzhi dang nyi ma'i gdan re re /
brten pa lha ni /
dkyil 'khor dbus su rgyal kun thugs rje'i rang gzugs 'phags pa 'jig rten dbang phyug longs spyod rdzogs sku pad+ma drwa ba sku mdog dmar gsal /
phyag g.yas thugs kar pad phreng 'dzin zhing g.yon pas mnyam bzhag gis bdud rtsi'i tshe bum 'dzin pa /
zhabs rdo rje'i skyil krung gis yum gsang ba ye shes dmar mo pad+ma dang b+han+d+ha 'dzin pa dang sbyor ba /
yab yum gnyis ka dar dang rus pa rin po che'i rgyan can /
khro 'dzum chag nyams mtshan dpe'i 'od phung 'bar ba /
mtha' skor gyi 'dab ma drug la shar du mnyam nyid ye shes kyi bdag nyid lha yi thub pa dkar po pi wang 'dzin pa /
shar lhor bya grub ye shes kyi bdag nyid lha min thub pa ljang nag go mtshon 'dzin pa /
lho nub tu rang byung ye shes kyi bdag nyid mi yi thub pa ser po gseg par 'dzin pa /
nub tu chos dbyings ye shes kyi bdag nyid byol song thub pa sngo nag pusti 'dzin pa /
nub byang du sor rtog ye shes kyi bdag nyid yi dwags thub pa dmar skya sgrom bu 'dzin pa /
byang shar du me long ye shes kyi bdag nyid dmyal ba'i thub pa nag po me chu 'dzin pa /
kun kyang tshangs par spyod pa'i cha byad can zhabs mnyam pa'i stabs kyis bzhengs pa /
pad+ma'i ge sar zil phod rab tu rgyas pa'i steng na stong dang snying rje'i ye shes zung du 'jug pa'i bdag nyid pha rol tu phyin pa bcu'i rdzogs smin sbyangs pa pha mthar son pa'i bskal bzang gi sems dpa' stong rtsa gnyis thams cad 'gro 'dul thugs rje chen po'i rnam par bzhugs pa /
sgo bzhir tshad med bzhis 'gro ba 'dul ba'i phrin las bzhi'i bdag nyid sgo ma DA ki bzhi ste /
shar sgor lcags kyu ma dkar mo /
lho sgor zhags pa ma ser mo /
nub sgor lcags sgrog ma dmar mo /
byang sgor dril bu ma ljang gu /
bzhi ka'ang g.yon sdigs mdzub dang zhabs dor stabs /
dar dang rin po che dang rus pas brgyan pa /
lha tshogs de thams cad kyang sems nyid rang byung gi ye shes 'gags med sgyu 'phrul gyi rol par 'char ba'i ye shes kyi snang brnyan nyid /
da res mtshan ma'i rtags 'dis mtshon nas mthong bar gyur snyam du mos pa yang dag par mdzod /
ces ngo sprad /
de ltar phyi nang gi 'jug pa'i rim pa rnams song nas /
gnyis pa dngos gzhi zhugs nas dkyil 'khor du mngon par dbang bskur ba la'ang skabs phyed pa'i slad du maN+Dal 'bul ba zhu /
de ltar maN+Dal phul nas mi phyed dad pa'i gdung shugs drag pos gsol ba gdab pa 'di'i rjes zlos mdzod /
sangs rgyas kun 'dus thugs rje'i gter :
bdag la brtse bas nyer dgongs nas :
'gro 'dul 'phags pa'i lha tshogs kyi :
dbang bskur dam pa bstsal du gsol :
lan gsum /
zhes pas gsol ba btab nas /
dngos gzhi'i dbang bskur ba la /
bum pa /
gsang ba /
shes rab ye shes /
bzhi pa tshig dbang /
mtha' rten gtad rgya'i dbang dang lnga las /
thog mar gzugs brnyan gyi dkyil 'khor du bum pa'i dbang bskur ba skabs su babs pa yin /
de la dad pa can rjes su gzung bar bya ba'i phyir phyi phan pa'i dbang bskur ba la /
slob dpon sku rdo rje'i bdag nyid can du gsal bas bum pa'i dbang bskur phyir thugs ka nas 'od zer 'phros pas phyogs bcu dus bzhi'i de bzhin gshegs pa sras dang bcas pa thams cad /
gdan gsum tshang ba'i dbang gi lha tshogs kyi rnam par sprin phung gtibs pa bzhin du mdun gyi nam mkhar sad par gyur /
nam mkhar bzhugs pa'i dbang gi lha dang slob dpon lhan cig pas bkra shis pa'i rnam pa du ma dang ldan pas rin po che'i bum pa byang chub sems kyi bdud rtsis gang bas dbang bskur bar bsam la /
rnam bum gyis dbang bskur la /
hU~M hrI:
snang stong bum pa'i dkyil 'khor du :
'gro 'dul thugs rje'i lha tshogs shar :
skal ldan bu la dbang bskur bas :
phung khams lha skur smin par shog :
oM ma Ni pad+me hU~M hrI:
kA ya a b+hi Shiny+tsa oM:
zhes bum pa'i chus dbang bskur pas sku gang /
dri ma dag
/chu'i lhag ma spyi bor 'khyil ba las rigs kyi bdag pos dbu brgyan cing nam mkha' gang ba'i gdan gsum tshang ba'i lha thams cad kyang thim par gyur pa la /
dkyil 'khor gyi lha dang slob dpon lhan cig pas shis pa brjod cing me tog gtor bas rab tu gnas par byas pa'i mos pa mdzod /
ces me tog 'thor bzhin du /
oM su pra tiSh+Tha badzra ye swA hA/
de nas brtson 'grus can rjes su 'dzin phyir nang lus dkyil gyi bskyed rim la dbang ba'i slad du tha mal gyi snang zhen sbyong ba dkyil 'khor gyi lha tshogs rnams kyi sku'i dbang sbyin pa ni /
khyed rang rnams dkyil 'khor gyi gtso bor gsal bar gyur pa la dkyil 'khor gyi lha tshogs rnams mar me gcig las gnyis mched ltar byon nas /
rang rang gi bskur gnas so sor thim pas cir snang lha sku sgyu ma lta bu'i rol pas rang gzhan gyi don sgrub pa'i nus pa khyad par can thob pa'i mos pa mdzod /
gtso bo'i sku tsaka snying gar bzhag ste /
hrIH
bde chen bzhad pa gar gyi dbang //
stong dang snying rje'i dbang phyug che //
spyan ras gzigs kyis dbang bskur bas /
byang chub spyod pa yongs rdzogs shog
/oM AHhU~M/
oM ma Ni pad+me hU~M hrIH
kA ya a b+hi Shiny+tsa hU~M/
hrIH
ma chags bde chen pad+ma'i rigs /
sku tshe 'od snang mtha' yas mgon //
'od dpag med pas dbang bskur bas //
rdo rje'i ye shes mchog thob shog
/oM AHhU~M/
a mi ta b+ha hU~M/
kA ya a b+hi Shiny+tsa hU~M/
hrIH
rdo rje'i sku yi gnas lnga nas //
ye shes rnam pa lnga yi dngos //
dbang chen rigs lngas dbang bskur bas //
sku lnga'i ye shes mngon gyur shog
/oM AHhU~M/
bud+d+ha pad+ma badzra rat+na karma ha ya gr-I ba a b+hi Shiny+tsa hU~M/
hrIH
thugs ka spyi bo dung khang nas //
thabs shes bde chen sgyu 'phrul drwa //
zhi khro'i lha yis dbang bskur bas //
bde stong ye shes mngon gyur shog
/oM AHhU~M/
badzra shAn+tiM kro d+ha a b+hi Shiny+tsa hU~M/
hrIH
me long ye shes rnam dag pas //
tsha grang sdug bsngal sbyong mdzad pa //
dmyal ba'i thub pas dbang bskur bas //
zhe sdang rgyu 'bras dag gyur cig
/oM AHhU~M/
ma hA mu na ye a b+hi Shiny+tsa hU~M/
hrIH
sor rtog ye shes rnam dag pas //
bkres skom sdug bsngal sbyong mdzad pa //
yi dwags thub pas dbang bskur bas //
ser sna'i rgyu 'bras dag gyur cig
/oM AHhU~M/
ma hA mu na ye a b+hi Shiny+tsa hU~M/
hrIH
chos dbyings ye shes rnam dag pas //
glen lkug sdug bsngal sbyong mdzad pa //
dud 'gro'i thub pas dbang bskur bas //
gti mug rgyu 'bras dag gyur cig
/oM AHhU~M/
ma hA mu na ye a b+hi Shiny+tsa hU~M/
hrIH
rang byung ye shes rnam dag pas //
skye rga na 'chi'i sdug bsngal sbyong //
mi yi thub pas dbang bskur bas //
the tshom rgyu 'bras dag gyur cig
/oM AHhU~M/
ma hA mu na ye a b+hi Shiny+tsa hU~M/
hrIH
bya grub ye shes rnam dag pas //
'thab rtsod sdug bsngal sbyong mdzad pa //
lha min thub pas dbang bskur bas //
phrag dog rgyu 'bras dag gyur cig
/oM AHhU~M/
ma hA mu na ye a b+hi Shiny+tsa hU~M/
hrIH
mnyam nyid ye shes rnam dag pas //
'pho ltung sdug bsngal sbyong mdzad pa //
lha yi thub pas dbang bskur bas //
nga rgyal rgyu 'bras dag gyur cig
/oM AHhU~M/
ma hA mu na ye a b+hi Shiny+tsa hU~M/
hrIH
mkhyen brtse'i ye shes rnam dag pas //
dus gsum gdul bya 'dul mdzad pa //
sangs rgyas stong gis dbang bskur bas //
'gro 'dul phrin las mthar phyin shog
/oM AHhU~M/
ma hA mu na ye sa ha sren a b+hi Shiny+tsa hU~M/
hrIH
tshad med bzhi po rnam dag pas //
bsdu ba rnam bzhi'i phrin las can //
DA ki rigs bzhis dbang bskur bas //
dga' bzhi'i ye shes mngon gyur shog
/oM AHhU~M/
badzra rat+na pad+ma karma DA ki nI a b+hi Shiny+tsa hU~M/
de ltar nang lha'i dbang bskur pas 'khor 'das kyi snang ba thams cad snang stong lha yi rol par yongs su dag pas /
nang dkyil zab mo'i bskyed rim sgom pa la dbang 'byor bar byas pa yin no //
de nas ngag tha mal du zhen pa sbyong ba'i phyir gsung bzlas pa'i lung sbyin pa la /
slob dpon dang dkyil 'khor gyi lha tshogs gnyis su med pa'i so so'i thugs ka nas sngags kyi phreng ba 'phros /
zhal nas byung /
khyed rang rnams lhar gsal ba'i zhal du zhugs /
thugs srog ye shes sems dpa' rdo rje dbang chen rta phag yab yum gyi thugs pad nyi zla ba'i steng dwangs ma'i sa bon hrIHyig gi mthar phreng ba ltar 'khod par mos la /
bsnyen pa'i sngags 'di'i rjes zlos lan gsum mdzod /
yi ge bdun pa lan gsum bzlar gzhug
/slar yang thugs ka'i hrIHlas byung ba'i sngags phreng ye shes sems dpa' yab yum gyi zhal dang mkha' gsang nas brgyud de 'khor ba'i 'od zer gyis rtsa ba gsum gyi lha tshogs mchod cing thugs dam bskul /
byin rlabs dang dngos grub thams cad 'od zer gyi rnam par bsdus te thim /
snod bcud kyi dngos 'dzin bag chags dang bcas pa sbyangs nas lha sngags ye shes kyi 'khor lor gyur par mos la gtso 'khor yongs rdzogs su sgrub pa'i sngags 'di'i rjes zlos /
zhes sgrub sngags lan gsum /
slar yang bde gshegs yongs su rdzogs pa'i srog gi snying po'i sngags 'di'i rjes zlos /
srog sngags lan gsum /
sngags kyi phreng ba mgrin par bzhag pas nus pa brtan par byas par mos mdzod /
sngags phreng mgrin par bzhag la /
A:
rang byung rig pa 'od gsal dbyings :
ye shes rdo rje'i sngags su shar :
grags stong zung 'jug dbang bskur bas :
gsung gi nus pa mchog thob shog :
sarba ta thA ga ta wA ka dz+nyA na a b+hi Shiny+tsa A:
des gsung gi dbang thob pas deng phyin chad grags stong sngags kyi lam khyer dang ma bral bar gyis shig
/thugs rang byung gi dgongs pa ngo sprad pa'i slad du /
me long dwangs pa'i ngos su gzugs brnyan sna tshogs su snang yang rang bzhin ma grub pa'i dpe'i mtshon nas /
rang sems stong pa'i rang rtsal las gzung 'dzin 'khrul pa'i snang ba sna tshogs su shar yang /
gdod ma nas skye 'gag gnas gsum dang bral ba'i don rang rig skad cig ma'i rang rtsal du ngo shes par gyis la /
snang rig zung 'jug blo 'das 'od gsal chen po'i ngang du mnyam par zhog cig
/me long bstan la /
hU~M:
dbyings nyid me long lta bur dag :
rig pa phyag rgya'i gzugs su snang :
zung 'jug blo 'das chen po'i ngang :
thugs kyi rtogs pa mngon gyur shog :
sarba ta thA ga ta tsit+ta dz+nyA na a b+hi Shiny+tsa hU~M:
deng phyin chad khams gsum gyi rnam par rtog pa'i 'jug ldang thams cad rig stong dbyer med bsam mi khyab pa thugs rdo rje'i ngo bor rnam par dag pa yin no //
zhes rtogs pa bskyed /
de ltar phyi mtshan ma'i dkyil 'khor du bum pa'i dbang thob /
lus kyi dri ma dag
/lam bskyed rim sgom pa la dbang /
ji ltar snang ba thams cad lha'i 'khor lor 'char ba'i ye shes mngon du byas /
'bras bu sku rdo rje sprul pa'i sku 'thob pa'i skal pa can du byas pa yin no //
zhes rtogs pa bskyed /
de nas gnyis pa brtul zhug can rjes su 'dzin pa'i phyir gsang ba zab mo'i dbang bskur ba la /
bla ma gsung rdo rje'i bdag nyid can du gsal bas gsang ba'i dbang bskur ba'i phyir /
slob dpon thugs rje chen po rang snang gi yum gsang ba ye shes dang rjes su chags pa'i sbyor bas snyom par zhugs pas /
byang chub kyi sems bde ba chen po'i rten du gyur pa d+hU ti'i lam nas brgyud 'khor lo bzhir dga' bzhi'i ye shes nyams su myong ba yum gyi pad+mor 'khyil pas nyi zla gnyis 'dres /
de nyid thod pa'i bdud rtsi dang ro gcig tu gyur pas bdud rtsi byang sems kyi rgyun khyed rang rnams kyi lce thog tu bzhag pa'i mos pa mdzod /
hU~M hrI:
e waM zung 'jug dkyil 'khor nas :
zhu bdes drangs pa'i kun+Da lI:
skal ldan khyod la sbyin pa yis :
rlung sngags dbu mar thim par shog :
wA ka a b+hi Shiny+tsa A:
bdud rtsi chang dang sbyar ba myong du gzhug
/de nas mgrin pa nas thig le 'phel bas lus thams cad rtsas khyab /
de byang chub kyi sems kyis gang zhing khyab /
dug gsum gyi rtog pa 'gags /
byang chub sems kyis khyab pa de thams cad la bde bas khyab ste zhu bdes khyad par du byas pa'i sems gsal stong gi ye shes nyams su myong ba ni gsang dbang gi ye shes so //
de ltar kun rdzob byang chub sems kyi dkyil 'khor du gsang ba'i dbang thob /
ngag gi dri ma dag
/lam gtum mo'i rnal 'byor sgom pa la dbang /
sgyu ma chu zla lta bur bdag byin gyis brlab pa'i ye shes mngon du byas /
'bras bu gsung rdo rje longs spyod rdzogs pa'i sku 'thob pa'i skal pa can du byas pa yin no //
zhes rtogs pa bskyed /
gsum pa bla ma thugs rdo rje'i bdag nyid can gyis shes rab ye shes kyi dbang bskur ba'i slad du /
bla mas mtshan nyid dang ldan pa'i rig ma gzugs dang lang tsho phun sum tshogs pas brgyan pa zhig lag pa g.yas nas bzung ste khyed rang rnams kyi lag g.yon du gtad pa'i mos pa mdzod /
hrI:
phyag rgya b+ha ga'i dkyil 'khor du :
bde stong ye shes nyams myong phyir :
sna tshogs gzugs can 'di gtad pas :
thig le chos skur grol bar shog :
tsit+ta a b+hi Shiny+tsa hU~M:
zhes rig tsaka gtad /
de nas khyed rang rnams thugs rje chen po dang /
gtad pa'i rig ma de yum gsang ba ye shes su gsal ba ni lha'i 'du shes /
yab kyi gsang gnas hU~M las rdo rje lte bar byang chub sems kyi ngo bo hU~M bu gar phaTa? kyis mtshan pa /
yum gyi mkha' AHlas pad+ma ze'u 'brur AHsa mtshan par gsal ba ni sngags kyi 'du shes /
thabs 'di la brten nas bde stong gi ye shes mngon du bya'o snyam pa chos kyi 'du shes te /
de ltar 'du shes gsum gyi sgo nas snyoms par zhugs pa'i rjes chags kyi mes ha~M yig zhu bas byang chub sems kyi rgyun mgrin pa sogs 'khor lo bzhir lugs 'byung gi dga' ba dang mchog dga' dang khyad par gyi dga' ba dang /
dngos po lhan cig skyes pa'i ye shes bzhi rim par nyams su myong nas /
slar yang mkha' gsang gi rtser 'dzag med du gzung ba de nyid gyen du drangs pas lte ba sogs 'khor lo bzhir mas brtan gyi dga' ba dang /
mchog dga' dang /
khyad par gyi dga' ba dang /
rang bzhin lhan cig skyes pa'i dga' ba bzhi rim par nyams su myangs te /
rang bzhin lhan skyes 'od gsal chen po rang rig gi ngo bor chos thams cad ro gcig par mthong ba ni shes rab ye shes kyi dbang gi ngo bo 'o //
de ltar na phyag rgya'i b+ha ga'i dkyil 'khor du shes rab ye shes kyi dbang thob /
yid kyi dri ma dag
/pho nya'i lam sgom pa la dbang /
chos thams cad kyi rang bzhin bde ba chen por rtogs pa'i ye shes mngon du byas /
'bras bu thugs rdo rje chos kyi sku 'thob pa'i skal pa can du byas pa yin no //
zhes rtogs pa bskyed /
bzhi pa bla ma ye shes rdo rje'i bdag nyid can gyis dbang bzhi pa tshig dbang rin po che bskur ba la /
khyed rang rnams lus gnad rnam par snang mdzad kyi chos bdun drang por bsrang /
ngag gnad rlung rtsol med rang babs su zhog
/yid kyi gnad dus gsum gyi rtog pas ma bslad pa'i rang rig skad cig ma'i ngang gshis stong nyid du rjen ne /
mdangs rig rtsal du lam me /
de gnyis dbyer med par nyams su myong bzhin du brjod pa'i mtha' thams cad las 'das pa'i bden gnyis zung 'jug lhag pa'i chos sku chen po'i dbyings su 'dzin med du mnyam par 'jog mdzod /
ces gdams la dpon slob gnyis kas cung zad mnyam par gzhag
/de mtshon par bya ba'i phyir dbyings rig gnyis med shel dang 'ja' tshon gyi brdas mtshon te /
a :
ka dag gzhi yi dkyil 'khor du :
lhun grub lam gyi snang ba gsal :
gnyis su med par dbang bskur bas :
chos zad 'bras bu mngon gyur shog :
dz+nyA na a b+hi Shiny+tsa hrI:
de ltar bzhag pas snang rig ngos gzung dang bral ba'i ye shes rnam par mi rtog pa /
mdangs ma 'gags sa le /
rtsal cir yang 'char ba'i zang thal /
dwangs gsal mi g.yo ba rgya chad phyogs lhung dang bral ba nam mkha' dwangs pa'i dkyil lta bu de ni rang byung gi ye shes te dbang bzhi pa'i ye shes yin no //
zhes ngo sprad /
de ltar don dam byang chub sems kyi dkyil 'khor du dbang bzhi pa thob /
phra ba'i sgo gsum snang gsum gyi dri ma dag
/lam rdzogs pa chen po sgom pa la dbang /
shin tu rnam par dag pa lhan cig skyes pa'i bde chen mchog tu mi 'gyur ba'i ye shes mngon du byas /
'bras bu ye shes rdo rje ngo bo nyid sku 'thob pa'i skal pa can du byas pa yin no //
zhes rtogs pa bskyed /
lnga pa dbang bzhi'i ye shes ma skyes pa bskyed /
skyes pa gong 'phel du bya ba mtha' rten gtad rgya'i dbang ni /
sgrub pod slob ma'i spyi bor bkod de /
mdun gyi nam mkhar phyogs dus rtsa brgyud kyi bla ma yi dam rgyal ba zhi khro /
dpa' bo mkha' 'gro chos skyong srung ma dam can rgya mtsho rnams mngon sum bzhin du bzhugs pa'i gnas gsum nas /
sku dang sngags phreng phyag mtshan 'od zer thig le dkar dmar mthing gsum char babs pa ltar byon nas khyed rang rnams kyi gnas gsum du thim pas /
dgongs brda snyan khung mkha' 'gro gtad rgya sogs brgyud pa drug ldan dgongs brgyud byin rlabs rdo rje'i ye shes khyed rang gi rgyud la 'phos par mos shig
/oM AHhU~M:   bi ma'i bla sgrub byin rlabs snying po las so //
kun bzang rdo rje sems dpa' dga' rab rje :
dgongs pa ro gcig sku gsum rnam dbyer med :
shrI siM ha rig rtsal rang dbang thob :
bi ma mi tra 'pho chen ye shes sku :
pad+ma 'byung gnas rtsa gsum rgya mtsho'i dngos :
brda brgyud bla ma 'chi med rig 'dzin rje :
tshig don byin rlabs chu rgyun ma chad pa'i :
bka' drin can gyi snyan brgyud bla ma sogs :
phyogs bcu dus bzhi'i rtsa brgyud bla ma dang :
yi dam zhi khro dpa' bo mkha' 'gro ma :
dbyings dang ye shes chos srung rgya mtsho'i tshogs :
skal ldan slob ma rigs kyi bu rnams la :
thugs rje'i brtser dgongs ye shes byin chen phob :
phyi nang gsang ba'i lam gyi bar chad sol :
thugs rgyud dgongs pas byin rlabs dbang mchog skur :
rtsa rlung thig le sems kyi sgrib pa sbyongs :
phung po rtsa khams snang stong sprul skur dag :
ngag rlung mi shigs bde chen longs spyod rdzogs :
yid dang thig le 'od gsal chos skur smin :
dbyer med ye shes bla ma'i sa thob shog :
oM ma Ni pad+me hU~M hrI:
oM AHhU~M hrIHhrIHsarba ta thA ga ta b+ho d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
hrIHbadzra kro d+ha h+ya gr-I ba DA ki nI ha ri ni sa tsit+ta hring hring dza dza :
hrIHhrIHhrI:
kA ya ka la sha wA ka gu h+ya tsit+ta pra dz+nyA dz+nyA na d+hA tu a b+hi Shiny+tsa oM AHhU~M ho :
dbyangs gsal rten snying brjod /
dpon slob gnyis kas dgongs pa'i rtsal bskyed /
thugs yid bsres la mnyam par gzhag go /

//gsum pa rjes ni /
dbang gi rjes rim ni /
de ltar 'phags pa thugs rje chen po pad+ma sgyu 'phrul drwa ba phyi nang gsang ba de kho nyid kyi dkyil 'khor bzhir dbang bzhi bskur ba'i bya ba rnams legs par grub zin pa yin pas /
gnas skabs de dag tu khas blangs pa'i dam tshig rnams mi nyams par rtag tu bsrung bar bgyi'o snyam pa'i 'dun pa drags pos 'di'i rjes zlos mdzod /
gtso bos ji ltar sogs /
de ltar legs par thob pa'i bka' drin gtang rag gi don du maN+Dal phul mdzod /
ces maN+Dal 'bul du gzhug
/slar yang lus longs spyod dge tshogs rgya mtsho dang bcas pa 'khor los bsgyur ba'i rgyal srid kyi 'byor pa ltar sprul te 'bul na cha shas nas longs spyad du gsol snyam pas 'di'i rjes zlos mdzod /
deng nas brtsam ste sogs /
de ltar dbang thob pa las byung ba'i dge ba'i rtsa bas mtshon dus gsum du bsags pa'i dge tshogs rgya mtsho thams cad byang chub snying por yongs su bsngo ba 'di lhan cig tu gnang ba zhu /
bsod nams 'di yis sogs brjod la slob ma rnams gyes /
cho ga'i rjes kyi las rim rnams gzhung ltar mthar dbyung bas grub pa'o //
srid zhi'i 'jigs med mkhyen dang brtse'i //
'od zer 'bum 'phro 'phags mchog gi
/smin grol bkra shis dpal gyi mdzod //
gzhan phan rgya mtsho'i 'byor pas mdzes //
rtsa gsum 'od gsal snying tig gi nang sgrub longs sku thugs rje chen po pad+ma drwa ba'i dbang bskur gzhan phan rgya mtsho'i sgo 'byed le'u tshan bcu gcig pa pad+ma dri med rab tu dga' bas sbyar pa'o ///
/

@#//
ye shes 'od brgya'i snang bas phyogs dus zhing /
rab gsal dpag med mtshan snyan kho nas kyang //
phan bde'i sprul pa'i gar gyi thugs bskyed mthu //
rdo rje'i go cha lta bur bzhes gang rgyal //
bcu gnyis pa dgongs gter rtsa gsum 'od gsal snying tig gi gsang sgrub bla ma chos sku 'od dpag med kyi sgrub thabs 'od gsal drwa ba'i smin byed 'bring po'i tshul ltar bklag chog tu dgod pa la gsum /
dbang bskur ba'i gzhi dkyil 'khor dang dbang rdzas 'du bya ba dang /
de nyid bdag mdun bum pa'i cho gas sgrub pa /
slob ma la mngon par dbang bskur ba'i rim pa dang gsum las /
dang po ni /
lhag pa gzugs brnyan gyi dkyil 'khor gzhung mthun ltar bcos ma rdul ras gnyis sam /
dri bzang gis sbags pa'i tshom bu gsher ldan rin po che'i maN+Dal la lha grangs su bkod pa'i steng /
spro na gzhung bshad sgrub pa'i rten rdzas rang byung rdo rje sems dpa'i me long la 'od snang mtha' yas kyi sku bris pa bzhag
/de steng many+dzi'i khar rnam rgyal bum pa chas ldan bcud kyis sum gnyis bkang ba /
gsang thod bdud rtsis sbags pa'i ma dA na /
rig tsaka
/shel rdo /
lha tsaka
/sngags byang /
me long /
sgrub skor glegs bam /
mig dar me tog mig thur phyag shing rnams dang /
gtor ma sman raka
/srung ma dang chad brtan gyi 'bul gtor bcas bshams la nyer spyod mchod pas mdzes par bskor /
gzhan yang dkar bgegs /
tshogs /
slob dpon gyi mdun du las bum /
DA dril rdo rje /
'thor nas /
yungs thun sogs 'du bya'o //

//gnyis pa de nyid cho gas sgrub pa ni /
lhag pa'i ting nge 'dzin gyis rig stong ye shes kyi rang rtsal ma 'gags sgyu 'phrul drwa ba'i bkod pa snod bcud bde chen zhing gi rten dang brten pa'i cho 'phrul bdag mdun gnyis med dkyil 'khor gcig tu gdod nas dag pa'i dgongs pa'am /
ma 'gags ye shes kyi rol pa gang 'dul der snang du shar bas bsnyen sgrub la babs pa'i tshe dzapa? khang dbye ba gang rung gi sgo nas /
brgyud pa'i gsol 'debs sngon du 'gro bas /
gsang ba dbyings rig dbyer med chos sku'i sgrub thabs 'od gsal drwa ba ltar skyabs sems nas mthar chags su gtang /
bsnyen sgrub rdo rje'i bzlas pa bcas grub pa dang /
rnam rgyal bum pa la dmigs te /
mdun gyi bum pa mi dmigs par b+h+rU~M yig 'od du zhu ba las rin po che'i gzhal yas khang du bsgoms pa'i sum cha man chad bdud rtsi'i rgya mtshor 'khyil ba'i dbus su /
sna tshogs pad+ma 'dab brgyad kyi lte bar nyi zla'i gdan la chos sku snang ba mtha' yas sku mdog dmar po zhal gcig phyag gnyis mnyam gzhag gi steng na lhung bzed 'chi med bdud rtsis gang ba bsnams pa /
mtshan dpe'i dpal 'bar na bza' chos gos rnam gsum ngur smrig gi mdog can gsol zhing /
zhabs rdo rje'i skyil mo krung gis bzhugs pa'i thugs ka chos kyi 'khor lor zhi ba bzhi bcu rtsa gnyis /
spyi bo bde chen 'khor lor de'i rang rtsal 'bar ba khrag 'thung lnga bcu rtsa brgyad /
mgrin par rig 'dzin dpa' bo mkha' 'gro yab yum rnams /
ma bskyed rang byung yongs grub gdod nas dag pa'i ye shes phyag rgya'i lha rang byung lhun grub rdo rje sku yi dkyil 'khor chen por zab gsal gnyis med 'ja' tshon lta bur ma 'dres gsal rdzogs su bzhugs pa la /
rang gi thugs ka nas sngags kyi 'od zer gzungs thag la 'khril te mdun bskyed kyi thugs klong kun bzang yab yum gyi thugs kar nyi ma dang zla ba'i steng du hrIHdmar po yod pa la thim pas thugs rgyud bskul nas don gnyis bsgrubs par bsam la /
bsnyen sgrub don gyi bzlas pa 'os 'tsham mthar /
oM AHhU~M gis mchod yon phul bas ye shes 'khor lo'i lha tshogs bde ba chen po'i ngo bor 'od du zhu bas bum chu dang ro gcig tu gyur par bsam /

las bum nang du pad nyi'i steng :
pad+ma rta mgrin sku mdog dmar :
phyag gnyis pad+ma dril bu 'dzin :
dur khrod chas rdzogs dor stabs bzhugs :
sku las rdo rje'i bdud rtsi'i rgyun :
babs pas bum pa gang bar gyur :
oM hrIHpad+mAn+ta kr-ita sarba big+h+nAn ha na ha na hU~M phaTa?:
ces pa brgya rtsa bzla /
hU~M zhes bskul bas dpal khro bo'i rgyal po rta mgrin gyis dbang gi bya ba ma grub kyi bar du bar gcod kyi bgegs thams cad zlog pa'i phrin las mdzad du gsol /
zhes las bcol nas gzhag
/srung ma'i gsol mchod dang tshogs skong gtang dgos yod na 'dir byas la /
'og nas 'byung ba ltar dbang bzhi mtha' rten dang bcas pa'i bdag 'jug sngon du 'gro bas slob ma 'jug par gsol ba btab ste gnang ba zhu /
yang na rig pa'i me tog dor bas kyang rung ngo //

//gsum pa slob ma la dbang bskur ba'i rim pa ni /
slob ma rnams la sgo drung du khrus dang /
nang du 'jug pa na bgegs gtor bsngo zhing bka' bsgo /
srung 'khor bcas spyi ltar byas la gral du 'khod /
me tog bkye bsdu grub pa dang /
sems bskyed gsal gdab la /
de la gang gsan par bya ba ni rang re rnams mdo sngags kyi chos ma lus pa'i rten du gyur pa'i dal 'byor gyi lus rten khyad par can thob /
thub bstan yongs su rdzogs pa yang dar la ma nyams par bzhugs /
skyes bu dam pa dge ba'i bshes gnyen mchog rnams kyis kyang rjes su bzung /
thos bsam sgom pa ci 'dod byed pa la 'gal rkyen dang bral zhing mthun rkyen phun sum tshogs pa'i skabs 'dir dam pa'i chos yang dag pa zhig cis kyang byed dgos /
dam pa'i chos la yang mdo dang sngags /
zab pa dang rgya che ba /
thun mong ba dang thun min du ma zhig bzhugs pa thams cad kyi mthar thug ni gsang sngags rdo rje theg pa yin /
de la'ang rgyud sde phyi nang gnyis su bzhugs pa las zab pa'i mthar thug gsang sngags nang rgyud yo ga gsum du grags shing /
rgyud sde de gsum gyi dgongs pa ltar bkral pa'i bka' gter dag snang gi shing rta'i lam srol chen po gsum las /
'di ni dam chos mi nub pa dang gdams ngag mi 'chug pa /
byin rlabs mi yal ba dang brgyud thag nye ba'i dgos pa chen po bzhi dang ldan pa'i zab mo gter gyi khongs su gtogs /
de la'ang rgya che ba sa gter /
zab pa dgongs gter gnyis las phyi ma ste /
sgrub byed kyi chos de la yang bsgrub bya lha yis dbye na rgyud dang sgrub sde'i nges pa gnyis las /
rgyud sde'i dbang du byas na sgyu 'phrul sde brgyad kyi nang tshan byin rlabs kyi rtsa ba bla ma rig 'dzin sgyu 'phrul drwa ba zhi khro rnam par rol pa'i rgyud la brten zhing /
bye brag tu sku gsum gyi sgrub skor las bla ma chos sku snang ba mtha' yas 'od dpag tu med pa'i sgrub thabs /
man ngag gi nges pas sgrub sde bka' brgyad kyi bye brag pad+ma gsung zhi ba'i phyogs su bsdus kyang mi 'gal la /
gang ltar yang dpal o rgyan chos kyi rgyal po nyid kyi rdo rje'i gsung las /
rgya gar mkhas pa pad+ma 'byung gnas nga :
gdul bya'i mos ngor ji snyed sprul pa'i gar :
chu zla'i rol par bsam mi khyab ston yang :
ngo bo mi 'gyur kun bzang snang mtha' yas :
rgyal ba rgya mtsho'i khyab bdag spyi mes yin :
de phyir nga bsgrubs sangs rgyas kun sgrub 'gyur :
lha gzhan bsgrubs kyang nga nyid sgrub pa ste :
bzang ngan phyogs ris 'di zhes dbye ba med :
'on kyang sngon gyi smon lam khyad par gyis :
pad+ma'i rigs su bsgrub na dngos grub myur :
phrin las mtha' rgyas gzhan snang dbang du sdud :
'gal rkyen mi 'byung byang chub go 'phang nye :
zhes ched du gdams pa ltar /
pad+ma'i rigs mchog gar gyi dbang po'i zhing khams /
rdo rje theg pa'i rgyud kyi gsang ba las dpa' bo DA ki rang bzhin gyis 'du ba'i gnas nyi shu rtsa bzhi las bde chen 'byung gnas mtshan ma pre ta pu ri /
lha gcig 'phags pa yab yum gyi gdung las grol bas pho mo thams cad theg pa chen po'i chos la mos shing /
dpa' bo dang DA ki'i rigs can rnams kyi rten 'brel gyis sgrub thag nye ba'i lha ni gsung pad+ma'i rigs yin la /
de la'ang rigs kyi gtso bo dang 'khor /
mchog dang thun mong gi sgrub tshul du ma las /
'di ni gsung pad+ma'i rigs kyi khyab bdag ka dag chos sku snang ba mtha' yas pa gtso bo mchog gi rdo rje bzhi yi lam byed kyi rim pas lhun grub 'od gsal gyi ye shes snang ba bzhi mthar son par byed pa'i sgrub thabs te /
nges pa'i don du kun bzang 'od snang mtha' yas gsung so sor rtog pa'i ye shes khyab brdal gyi 'khor lor /
sku dang zhing khams rgya mtsho'i sgron ma rnam par bkod pa'i gzi brjid tshe dpag med ces thog ma'i dus nas byang chub pa'i sangs rgyas nyid yin la /
thun mong du de bzhin gshegs pa 'jig rten dbang phyug rgyal po'i spyan sngar sangs rgyas kyi zhing yongs su bzung ba'i thugs bskyed dang smon lam gyi dam bca' rlabs po che mdzad pa'i tshul /
'phags pa dkon brtsegs kyi mdo las /
sems can gang dag nga yi ming thos na //
nga yi zhing du rtag tu 'ong bar shog
/nga yi smon lam bzang po de rdzogs pas //
'jig rten khams mang dag nas sems can 'ong //
de dag nga yi zhing du lhags nas ni //
de dag skye ba gcig la phyir mi ldog
/ces sogs rgya cher gsungs pa ltar rdzogs smin sbyangs pa gsum gyi legs spyad rgya mtsho'i pha mthar son nas /
da ltar sangs rgyas kyi zhing bye ba khrag khrig brgya stong phrag brgyad cu rtsa gcig gi yon tan dang bkod pa thams cad gcig tu 'dus pa'i zhing mchog bde ba can zhes bya bar 'tsho zhing gzhes la chos kyang ston pa'i /
mtshan thos nas dad pa skad cig tsam skyes pas kyang bla na med pa'i byang chub las phyir mi ldog cing bud med kyi lus tha mar 'gyur ba dang /
dge ba'i rtsa ba bskyed cing bsam pa thag pas zhing der skye ba'i rgyur bsngos na 'chi 'phos ma thag 'jig rten gyi khams bde ba can du skye zhing myur du 'tshang rgya ba sogs /
thugs bskyed dang phrin las rmad du byung ba'i sangs rgyas bcom ldan 'das mgon po 'od dpag tu med pa zhes 'phags pa dkon mchog brtsegs pa dang /
'od dpag tu med pa bkod pa'i mdo la sogs pa mdo sde du ma dang /
rgyud sde chen po bzhi ka nas lha sngags kyi sgrub tshul sna tshogs yang yang gsungs pa de nyid /
skabs 'dir sngags bla med a ti yo ga ltar sgrub pa ste /
'di ni thams cad mkhyen gzigs 7'od gsal sprul pa'i rdo rje'i zab mo dgongs pa'i gter mdzod kyi chos sde /
rtsa gsum 'od gsal snying tig gi rtsa ba'i sgrub thabs kyi gsang sgrub 'od gsal drwa ba chos sku snang ba mtha' yas kyi dbang gi cho gas smin par byed pa skabs su babs pas de nyid gsan pa'i yon du maN+Dal phul /
de nas phyi mtshan ma'i dkyil 'khor du 'jug pa la thog mar chas su 'jug pa ni /
sngon chad ma rig pa'i sgrib g.yogs kyis rig pa ye shes kyi mig ldongs pa mtshon phyir dar yug dmar pos gdong bkab par gyis shig
/A khaM bI ra hU~M/
zhes mig ras sbyin /
dkyil 'khor pa dang mjal ba'i phyag rten dbang gi cod pan dmar po rigs kyi rtags su byin pa chongs shig
/A khaM bI ra hU~M/
zhes me tog thal sbyar bar du sbyin /
bla ma dang dkyil 'khor gyi gtso bo gnyis su med pa la dad mos gdung shugs drags pos gsol ba 'debs pa 'di'i rjes zlos /
sangs rgyas kun gyi ye shes sku :
rdo rje slob dpon dgongs su gsol :
bdag cag 'khor ba las bsgral phyir :
dkyil 'khor chen por 'jug par 'tshal :
lan gsum /
zhes gsol ba btab pa la gnang ba sbyin pa ni /
dus gsum gshegs pa'i sangs rgyas kun :
rdo rje'i lam mchog 'di la brten :
de phyir gsang chen dkyil 'khor 'dir :
bu khyod 'jug cing smin par bya :

de nas rgyud dag pa'i slad du /
bla ma tshe 'od mtha' yas dkyil 'khor lha tshogs skyabs yul zhing gi rdul snyed kyi spyan sngar bdag sogs mkha' khyab kyi sems can thams cad byang chub ma 'thob kyi bar du skyabs su 'gro ba dang /
kun rdzob dang don dam pa'i bdag nyid can gyis sems bskyed pa gzung ngo snyam pas 'di'i rjes zlos mdzod /
hrI:
ka dag so sor rtog pa'i ye shes sku :
'chi med thog ma'i mgon por skyabs su mchi :
lhun grub 'od gsal snang bzhi'i dkyil 'khor du :
khams gsum 'gro kun sgrol bar sems bskyed do :
lan gsum /
tshogs zhing de dag gi mdun sar gsag sbyang phul du gyur pa yan lag bdun pa'i rim pa la bslab bo snyam pas 'di'i rjes zlos mdzod /
ho :
phyogs bcu dus bzhi'i rgyal ba sras bcas la :
lus ngag yid gsum gus pas phyag 'tshal lo :
phyi nang gsang gsum kun bzang mchod sprin 'bul :
nyon mongs shes bya'i sgrib gnyis mthol zhing bshags :
byang chub spyod pa rgya mtshor rjes yi rang :
theg mchog chos kyi 'khor lo bskor bar bskul :
mya ngan mi 'da' rtag par bzhugs gsol 'debs :
'dis mtshon dge tshogs chos dbyings snying por bsngo :
lan gsum /
de nas dbang bskur ba de'ang rten dkyil 'khor la brten nas thob na'ang /
dbang srog 'dzin pa ni dam tshig dang sdom pa la rag las pas smin byed kyi rten sdom ldan du bsgrub pa'i phyir spyi dang khyad par gyi sdom pa rnams gzung bar bya ste /
rigs lnga'i dam tshig
/yan lag gi nyi shu rtsa lnga /
rtsa ba sku gsung thugs kyi dam tshig ste /
mdor na bla na med pa'i dam tshig dang sdom pa ma lus pa gzung bar bya snyam pas 'di'i rjes zlos mdzod /
bde gshegs sras bcas bdag la dgongs //
rig pa 'dzin pa bdag gis ni //
byang chub snying por mchis kyi bar //
so so thar dang byang chub sems //
rig 'dzin nang gi sdom pa'i tshogs //
ma lus yongs su gzung bar bgyi //
lan gsum /
de dag gis phyi 'jug song nas /
de nas nang ye shes kyi dkyil 'khor du 'jug pa'i sngon 'gro dam la gzhag pa ni /
rdo rje ye shes kyi bdud rtsi'i chu nan 'di nyid lce la bzhag kyang snying gi dkyil du babs te /
gal te dam tshig las 'das na badzra yak+sha kro d+ha zhes bya ba sdig pa mgo dgu par gyur nas snying khrag 'jibs shing mthong chos su'ang tshe thung zhing nad mang /
phyi mar dmyal ba'i gnas su lhung nas nyams thag par 'gyur la /
dam tshig bsrungs na lha ye shes sems dpar gyur nas rtag tu byin gyis rlob cing /
'di phyi'i phan bde ma lus pa ster bar 'gyur bas don nges par gyis shig
/nang mchod dang sbyar ba'i chu sbyin la /
rdo rje'i dam tshig bdud rtsi'i chu :
thungs shig thungs shig sems dpa' che :
dam tshig 'das na sreg byed cing :
bsrungs na dngos grub rnam gnyis thob :
badzra a mr-ita u da ka sa ma ya ho :
zhes gdams pa la /
deng phyin chad dam tshig tshul bzhin du bsrung snyam pas rdo rje'i bro bor ba 'di'i rjes zlos mdzod /
badzra sa ma ya i daM na ra kan :
zhes brjod du gzhug pas rgyud brtan par bya /
ye shes pa dbab pa'i slad du sgo gsum gyi gnad legs par gcun la dmigs pa 'di bzhin du mdzod /
slob dpon gyi thugs ka nas 'od zer 'phros /
khyed rang rnams la phog
/rnam smin sha khrag gdos bcas kyis mtshon pa'i ma dag pa'i snang ba thams cad me long gi rlangs pa yal ba ltar sangs kyis mi dmigs te stong par sbyangs /
stong pa'i ngang las snod bcud bde ldan pad+mo bkod pa'i zhing gi bkod pa ngo mtshar rmad du byung ba'i gnas su /
gnas khang 'di nyid kyang byang chub sems dpa' nor bu rin po che'i gzhal med khang yangs shing rgya che ba'i dbus su /
khyed rang rnams gang du gnas pa'i go sar rma byas btegs pa'i rin po che'i khri bkod pa phul du byung ba'i steng du chags bral sna tshogs pad+ma dang thabs shes nyi ma dang zla ba'i gdan la /
chos sku 'od snang mtha' yas sku mdog dmar po zhal gcig phyag gnyis mnyam gzhag gi steng na lhung bzed 'chi med bdud rtsis gang ba bsnams pa /
mtshan dpe'i dpal 'bar na bza' chos gos rnam gsum ngur smrig gi mdog can gsol zhing zhabs rdo rje'i skyil mo krung /
chags bral mchog gi sprul pa'i sku'i ngang tshul can gyi thugs ka 'od lnga'i drwa ba'i klong du bde gshegs zhi ba rdo rje dbyings kyi lha tshogs bzhi bcu rtsa gnyis dang /
spyi bor de'i rang rtsal 'bar ba khrag 'thung gi lha tshogs lnga bcu rtsa brgyad /
mgrin par rig 'dzin dpa' bo DA ki'i tshom bu dang bcas pa gsal ba'i gnas gsum du 'bru gsum gyis mtshan pa las 'od zer 'phros pas /
nub phyogs bde ldan pad+ma bkod pa'i zhing khams sogs sku gsum dag pa'i zhing thams cad nas sangs rgyas dang byang sems dpa' bo rnal 'byor ma'i tshogs thams cad chos sku snang ba mtha' yas 'od gsal sgyu 'phrul drwa ba'i sku phyag rgya /
gsung yig 'bru /
thugs phyag mtshan gyi rnam pa kha char bu yug 'tshubs pa ltar spyan drangs nas khyed rang gi sgo gsum la sib sib thim pa'i mos pa mdzod /
spos dbyangs DA dril bcas las byang gi spyan 'dren dang 'beb sngags sbyar ba'i bsnyen pa yang yang brjod pas byin dbab /
tiSh+Tha badzras rdo rje mgo bor bzhag la brtan par bya /
sngar byin pa'i me tog de nyid lhag pa'i lha la 'bul ba'i mos pas 'di'i rjes zlos mdzod /
ho :
rang snang rnam dag 'og min du :
bde chen rdo rje'i maN+Da lar :
rig pa'i me tog 'di dor bas :
lhag pa'i lha la 'bab par shog :
oM sarba ta thA ga ta maN+Da la puSh+pe pra tIts+tsha ho :
zhes tshom bu'i dkyil 'khor du dor ba de nyid blangs la spyi bor bzhag ste /
khyod ni bla med byang chub kyi :
ye shes dam pa'i snod yin phyir :
rdo rje'i dam tshig 'di zungs la :
rang gzhan don gnyis bsgrub par gyis :
pra ti gr-ih+Na i maM satwA ma hA bA la :
rdo rje dang rin po che dang pad+ma dang las dang 'khor lo'i rigs kyi dngos grub thob par gyur cig
/de nas ma rig pa'i ling tog mig dar dang lhan cig bsal bar mos shig
/e ma ho gdod nas rnam dag pa'i :
dri med 'od gsal rdo rje'i spyan :
glo bur 'khrul pas bsgribs pa'i mun :
ye shes thur mas dbye bar bya :
dz+nyA na tsak+Shu pra be sha ya phaTa?:
ces mig ras bsal /
ces ma rig pa'i sgrib byed bsal bas dag pa ye shes kyi dkyil 'khor mngon sum du mjal bar gyur pa mos shig
/kye rigs kyi bu /
byang chub phyogs kyi chos sum cu rtsa bdun la sogs pa'i sangs rgyas kyi sku dang ye shes brda don rtags kyis mtshon pa'i ras bris kyi dkyil 'khor 'di ni rten gzhal yas khang ste /
nang rang gi phung po khams dang skye mched mtshon la /
de na bzhugs pa'i brten pa ye shes kyi lha ni rang rig gi sems rnam shes tshogs brgyad sems byung dang bcas pa /
rang byung gi ye shes de bzhin gshegs pa thams cad kyi gsung so sor rtog pa'i ye shes pad+ma'i rigs kyi khyab bdag
/rdzogs pa'i sangs rgyas 'od snang mtha' yas tshe dang ye shes dpag tu med cing rdul bral shin tu rnam par dag pa sku mdog pad+ma rA ga'i lhun po la nyi ma bye bas 'khyud pa'i gzi byin can /
zhabs rdo rje'i skyil mo krung gis bzhugs pa'i steng du 'chi med bdud rtsi'i lhung bzed kyis mtshan pa'i phyag gnyis mnyam par bzhag cing /
dar dmar ser gyi sham thabs /
sngon po'i bla gos /
dmar po'i snam sbyar can /
dbu'i gtsug tor ltar mi mngon pa la sogs pa'i mtshan dpe'i rgyan ma tshang ba med pas brgyan pa'i rdo rje'i phung khams skye mched rang byung gi ye shes dang bcas pa /
gdod nas bde chen gdan gsum tshang ba rab 'byams rtsa gsum rgyal ba rgya mtsho'i ye shes kyi 'khor lo'i sprin chen po'i bdag nyid du lhun gyis grub pas bzhugs pa /
thabs 'dis mngon sum du ngo sprad pa'i mtshon don shes par mdzod cig
/de dag gis 'jug pa'i chos rnams song nas /
dbang bskur ba dngos kyi thog mar bum dbang mtha' rten dang bcas pa bsgrub pa la gsol ba 'debs pa 'di'i rjes zlos mdzod /
sangs rgyas kun 'dus rdo rje 'dzin :
bdag la brtse bas nyer dgongs nas :
bde ldan mgon po'i lha tshogs kyi :
dbang bskur dam pa bstsal du gsol :
zhes gsol ba btab pas dbang bskur ba dngos la 'dun pa 'di ltar du mdzod /
bdag mdun gyi thugs ka'i 'od zer phyogs bcur 'phros pas rgyal ba sras dang bcas pa gdan gsum tshang ba'i dkyil 'khor gyi rnam par spyan drangs /
de bzhin gshegs pa rnams kyis dgongs pa mdzad /
gshegs ma rnams kyis dbang bskur /
sems dpa' rnams kyis bkra shis brjod /
sems ma rnams kyis glu gar bsgyur /
khro bo rnams kyis bgegs bskrad nas /
rnam rgyal bum pa lha'i pho brang rten dang brten par bcas pas dbang bskur bas phung khams skye mched rtog tshogs dang bcas pa sku rdo rje sprul pa'i skur snang ba gnas su gyur par mos shig
/rnam rgyal bum pas dbang bskur la /
hU~M hrI:
snang stong bum pa'i dkyil 'khor du :
bde ldan mgon po'i lha tshogs shar :
skal ldan bu la dbang bskur bas :
phung khams lha skur smin par shog :
oM a mi d+he wa hrI:
kA ya a b+hi Shiny+tsa oM:
bdud rtsi'i chu rgyun gyis dbang bskur /
sku gang /
dri ma dag
/chu'i lhag ma spyi bor lud pa las rigs kyi bdag pos dbur brgyan par mos shig
/dkyil 'khor pa'i lha tshogs rnams las ye shes kyi sku gnyis pa re 'phros nas khyed rang rnams la thim pas phung khams skye mched rtog tshogs thams cad lha sku snang stong phyag rgya'i rol par shar bar mos shig
/gtso 'khor rnams kyi sku rim par mgor bzhag la /
hrIH
bde chen pad+ma drwa ba nas //
tshe dang ye shes dngos grub gter //
'od snang mtha' yas bcom ldan 'das //
dkyil 'khor gtso bos dbang bskur ro //
oM a mi tA b+hA a b+hi Shiny+tsa hU~M/
hU~M/
thugs ka chos kyi 'khor lo nas //
phung khams shes yul dus nyon dang //
rtog tshogs gnas dag gdan gsum lha //
rdo rje dbyings kyis dbang bskur ro //
oM shAn+tiM de ba maN+Da la a b+hi Shiny+tsa hU~M/
hU~M/
dung khang bde chen 'khor lo nas //
dug gsum ru tra mthar byed phyir //
'bar khros rngam pa'i ye shes sku /
khrag 'thung lha yis dbang bskur ro //
oM kro d+ha de ba maN+Da la a b+hi Shiny+tsa hU~M/
hU~M/
longs spyod yongs rdzogs 'khor lo nas //
rdo rje'i sa lam yongs rdzogs pa'i //
sku gsung thugs yon phrin las kyi //
rig 'dzin lha tshogs dbang bskur ro //
oM bid+yA d+hA ra de wa ga Na a b+hi Shiny+tsa hU~M/
des sku yi dbang thob pas deng phyin chad snang stong lha yi lam khyer dang ma bral bar gyis shig
/de nas ngag tha mal du zhen pa sbyong ba'i phyir gsung bzlas pa'i lung sbyin pa la /
slob dpon dang dkyil 'khor gyi lha tshogs gnyis su med pa so so'i thugs ka nas sngags kyi phreng ba 'phros /
zhal nas byung /
khyed rang rnams lhar gsal ba'i zhal du zhugs /
thugs srog dwangs ma'i thig le kun tu bzang po yab yum gnyis su med pa'i thugs kar nyi zla'i gwa'u'i sbubs su hrIHyig gi mthar sngags phreng 'khor bar mos la bsnyen pa'i sngags 'di'i rjes zlos lan gsum mdzod /
oM a mi d+he wa hrI:
lan gsum /
rig stong gdod nas dag pa'i ye shes khyab bdag snang mtha' yas pa'i tshul du shar ba'i rdo rje'i phung khams skye mched thams cad /
'od gsal thig le chen po zhi khro rab 'byams dpa' bo DA ki'i grong khyer du gdod nas 'du 'bral med par rdzogs pa'i yin lugs gsal 'debs kyi dgongs pas sgrub pa'i sngags 'di'i rjes zlos lan gsum mdzod /
oM AHhU~M hrIHhrIHbo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
lan gsum /
slar yang don dam rdor bzlas 'jug gnas ldang ba'i rlung khams rdo rje'i srog tu grub par mos la srog gi snying po rjes zlos /
hrIHhrIHhrI:
lan gsum /
sngags kyi phreng ba mgrin par bzhag pas nus pa brtan par byas pa mos mdzod /
sngags phreng mgrin par bzhag la /
A:
rang byung rig pa 'od gsal dbyings :
ye shes rdo rje'i sngags su shar :
grags stong zung 'jug dbang bskur bas :
gsung gi nus pa mchog thob shog :
sarba ta thA ga ta wA ka dz+nyA na a b+hi Shiny+tsa A:
des gsung gi dbang thob pas deng phyin chad grags stong sngags kyi lam khyer dang ma bral bar gyis shig
/thugs rang byung gi dgongs pa ngo sprad pa'i slad du /
me long dwangs pa'i ngos su gzugs brnyan sna tshogs su snang yang rang bzhin ma grub pa'i dpes mtshon nas /
rang sems stong pa'i rang rtsal las gzung 'dzin 'khrul pa'i snang ba sna tshogs su shar yang /
dbyings gdod ma nas skye 'gag gnas gsum bral ba'i don rang rig skad cig ma'i rang rtsal phyag rgya'i gzugs snang du ngo shes par gyis la snang rig zung 'jug blo 'das 'od gsal chen po'i ngang du mnyam par zhog cig
/me long bstan la /
hU~M:
dbyings nyid me long lta bur dag :
rig pa phyag rgya'i gzugs su snang :
zung 'jug blo 'das chen po'i ngang :
thugs kyi rtogs pa mngon gyur shog :
sarba ta thA ga ta tsit+ta dz+nyA na a b+hi Shiny+tsa hU~M:
deng phyin chad khams gsum gyi rnam par rtog pa'i 'jug ldang thams cad rig stong dbyer med bsam gyis mi khyab pa thugs rdo rje'i ngo bor rnam par dag pa'i lam khyer dang ma bral bar gyis shig
/ces rtogs pa bskyed /
de dag rnams kyis phyi mtshan ma'i dkyil 'khor du bum pa'i dbang thob /
lus kyi las gsum dag
/gzugs su rnam par rtog pa dang rtsa khams stong phrag bdun cu rtsa gnyis sbyangs /
de bzhin gshegs pa thams cad kyi sku rdo rje'i byin rlabs zhugs /
bskyed rim dam tshig gi phyag rgya sgom pa la dbang /
zhi ba'i las dang rnam par smin pa'i rig 'dzin 'grub /
bcu gcig kun tu 'od kyi sa non /
'bras bu sprul pa'i sku mngon du byed pa'i skal pa rgyud la bzhag pa'o //
gnyis pa gsang ba'i dbang gi slad du /
bla ma 'od dpag med pa pad+ma he ru kaHlongs spyod rdzogs pa'i skur gnas gyur pa yab yum snyoms par zhugs pa'i byang chub kyi sems sangs rgyas thams cad 'dus pa'i ngo bo /
bde skyong gi bdud rtsi dang mnyam par sbyar ba ngag tu byin pa'i mos pa mdzod /
b+han+d+ha'i bdud rtsi sbyin la /
hU~M hrI:
e waM zung 'jug dkyil 'khor nas :
zhu bdes drangs pa'i kun+Da lI:
skal ldan khyod la sbyin pa yis :
rlung sngags dbu mar thim par shog :
wA ka a b+hi Shiny+tsa A:
des gdan gsum tshang ba'i sku'i dkyil 'khor du gsang ba'i dbang thob /
ngag gi las rnam pa bzhi dag
/sgra tshig rang mtshan du 'dzin pa dang rlung bcu dag par sbyangs /
gsung rdo rje'i byin rlabs zhugs /
bzlas brjod dang rdzogs rim chos kyi phyag rgya sgom pa la dbang /
rgyas pa'i las dang tshe la dbang ba'i rig 'dzin 'grub /
ma chags pad+ma can gyi sa non /
'bras bu longs spyod rdzogs pa'i sku mngon du byed pa'i skal pa rgyud la bzhag pa'o //
gsum pa sher dbang gi slad du /
dkyil 'khor pa'i thugs ka nas gzugs dang lang tshos brgyan pa'i rig ma spros pa khyed rang rnams yab pad+ma he ru kar gsal ba dang snyoms par zhugs pas dga' bzhi'i mthar thug lhan cig skyes pa'i ye shes rgyud la brtan par mos shig
/rig tsaka gtad la /
hrI:
phyag rgya b+ha ga'i dkyil 'khor du :
bde stong ye shes nyams myong phyir :
sna tshogs gzugs can 'di gtad pas :
thig le chos skur grol bar shog :
tsit+ta a b+hi Shiny+tsa hU~M:
des rdo rje btsun mo'i mkha' dbyings su shes rab ye shes kyi dbang thob /
yid kyi las gsum dag
/yid dang chos su rtog pa las byung ba'i rnam shes tshogs bdun dang rang bzhin brgyad cu'i rtog pa sbyangs /
thugs rdo rje'i byin rlabs zhugs /
zung 'jug las kyi phyag rgya bsten pa la dbang /
dbang gi las dang phyag rgya chen po'i rig 'dzin 'grub /
yi ge 'khor lo tshogs chen gyi sa non /
'bras bu chos kyi sku mngon du byed pa'i skal pa rgyud la bzhag pa'o //
dbang bzhi pa ni /
me long dri ma med pa dang rang byung dwangs shel gyi brdas mtshon te /
dbyings ka dag spros pa dang bral ba'i rang mdangs /
rig rtsal 'od gsal lhun grub zung 'brel gyi dgongs par rtag tu mnyam par 'jog 'tshal /
shel rdo me long bstan la /
a :
ka dag gzhi yi dkyil 'khor du :
lhun grub lam gyi snang ba gsal :
gnyis su med par dbang bskur bas :
chos zad 'bras bu mngon gyur shog :
dz+nyA na a b+hi Shiny+tsa hrI:
des rnam thar sgo gsum gyi bdag nyid du rang bzhin 'od gsal rdzogs pa chen po'i dbang thob /
kun gzhi'i las dang shes bya'i sgrib pa dag
/dpe don 'brel ba'i chos nyid nyams su myong //
ye shes rdo rje'i byin rlabs zhugs //
mthong lam phyag rgya chen po sgom pa la dbang /
drag shul gyi las dang lhun gyis grub pa'i rig 'dzin 'grub /
ye shes bla ma'i sa non /
'bras bu ngo bo nyid kyi sku mngon du byed pa'i skal pa rgyud la bzhag pa'o //
lnga pa smin grol yongs rdzogs kyi byin rlabs 'pho zhing brtan pa'i phyir gtad rgya'i dbang bskur ba la /
sgrub pod slob ma'i spyi bor bkod de /
mdun gyi nam mkhar phyogs dus rtsa brgyud kyi bla ma yi dam rgyal ba zhi khro /
dpa' bo mkha' 'gro chos skyong srung ma dam can rgya mtsho rnams mngon sum bzhin du bzhugs pa'i gnas gsum nas /
sku dang sngags phreng phyag mtshan 'od zer thig le dkar dmar mthing gsum char babs pa ltar byon nas khyed rang rnams kyi gnas gsum du thim pas /
dgongs brda snyan khungs mkha' 'gro gtad rgya sogs brgyud pa drug ldan dgongs brgyud byin rlabs rdo rje'i ye shes khyed rang gi rgyud la 'phos par mos shig
/oM AHhU~M:   bi ma'i bla sgrub byin rlabs snying po las so //
kun bzang rdo rje sems dpa' dga' rab rje :
dgongs pa ro gcig sku gsum rnam dbyer med :
shrI siM ha rig rtsal rang dbang thob :
bi ma mi tra 'pho chen ye shes sku :
pad+ma 'byung gnas rtsa gsum rgya mtsho'i dngos :
brda brgyud bla ma 'chi med rig 'dzin rje :
tshig don byin rlabs chu rgyun ma chad pa'i :
bka' drin can gyi snyan brgyud bla ma sogs :
phyogs bcu dus bzhi'i rtsa brgyud bla ma dang :
yi dam zhi khro dpa' bo mkha' 'gro ma :
dbyings dang ye shes chos srung rgya mtsho'i tshogs :
skal ldan slob ma rigs kyi bu rnams la :
thugs rje'i brtser dgongs ye shes byin chen phob :
phyi nang gsang ba'i lam gyi bar chad sol :
thugs rgyud dgongs pas byin rlabs dbang mchog skur :
rtsa rlung thig le sems kyi sgrib pa sbyongs :
phung po rtsa khams snang stong sprul skur dag :
ngag rlung mi shigs bde chen longs spyod rdzogs :
yid dang thig le 'od gsal chos skur smin :
dbyer med ye shes bla ma'i sa thob shog :
oM a mi d+he wa hrI:
oM AHhU~M hrIHhrIHbo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
hrIHhrIHhrI:
kA ya ka la sha wA ka gu h+ya tsit+ta pra dz+nyA dz+nyA na d+hA tu a b+hi Shiny+tsa oM AHhU~M ho :
dbyangs gsal rten snying brjod /
dpon slob gnyis kas dgongs pa'i rtsal bskyed /
thugs yid bsres la mnyam par gzhag go
/slar yang mos gus drags po dung dung pa byas pas /
bcom ldan 'das mgon po 'od dpag tu med pa'i sku las ye shes kyi sku gnyis pa zhig byung /
khyed rang rnams la thim pas khyed rang rnams skad cig gis bcom ldan 'das mgon po 'od dpag tu med pa'i skur gyur te sku gsung thugs yon tan phrin las mi zad pa rgyan gyi 'khor lo dang skal pa mnyam par gyur pa la /
phyogs bcu'i rgyal ba sras dang bcas pa'i thugs ka nas rig pa'i lha mo dpag tu med pa spros te /
bkra shis rdzas rtags rin chen bdun gyi 'byor pa dang bcas pas khams gsum chos kyi rgyal po'i rgyal srid la mnga' gsol zhing /
shis pa brjod pa'i tshigs su bcad pa du mas kyang dge legs kyi snang ba rgyas par spel ba'i mos pa mdzod /
so so'i tsakli thogs la /
bcom ldan shAkya seng ges byin brlabs pa'i :
'phags lam yan lag brgyad ldan bkra shis rdzas :
reg pas mi mthun phyogs kun zhi ba dang :
dge legs yon tan rtag tu 'phel gyur cig :
oM mang+ga laM ku ru a b+hi Shiny+tsa mI:
bsod nams yongs rdzogs sangs rgyas rnams kyi mtshan :
rnam thar brgyad ldan bkra shis rtags brgyad kyis :
byang chub sems ma'i tshogs bcas mnga' gsol bas :
'jig rten kun na rtag tu bde legs shog :
oM aSh+Ta mang+ga laM a b+hi Shiny+tsa mI:
'phags pa'i sar gnas 'khor los sgyur rnams kyi :
byang chub yan lag bdun ldan rin chen gyis :
deng 'dir nyon mongs dgra las rnam rgyal zhing :
srid zhi'i dpal gyis 'byor pa'i dbang bskur ro :
oM ma hA rat+na a b+hi Shiny+tsa mI:
zhes sbyin zhing che ba'i che mchog sogs mdo rgyud las 'byung ba'i shis pa brjod /
de dag gis pad+ma 'od gsal mdo sngags gling pa'i zab gter las byon pa'i rtsa gsum 'od gsal snying tig gi gsang sgrub 'od gsal drwa ba bla ma mgon po 'od dpag tu med pa'i dbang bskur grub pa yin pas /
dus rtag tu bcom ldan 'das mgon po 'od dpag tu med pa lhag pa'i lhar gzung zhing phyag mchod thugs dam bskul ba dang /
bde ba can gyi zhing gi bkod pa rten dang brten par bcas pa yid la bya zhing /
dge ba'i rtsa ba thams cad rang gzhan mkha' khyab kyi yid can rgya mtsho zhing der skye ba'i rgyur yongs su bsngo ba dang smon lam gyi rgyas gdab pa sogs /
spyi dang bye brag gi bslab bya rnams la tshul bzhin du slob par bgyi'o snyam pas 'di'i rjes zlos mdzod /
gtso bos ji ltar sogs /
gtang rag gi slad du maN+Dal phul /
slar yang lus longs spyod 'bul snyam pas 'di'i rjes zlos mdzod /
deng nas brtsam ste sogs /
de ltar bcom ldan 'das mgon po 'od dpag tu med pa'i spyan sngar phyag mchod gsol ba gdab pa dang dbang blangs pa las byung ba'i bsod nams kyis mtshon /
dus gsum du bsags pa'i legs byas mtha' dag rang gzhan sems can thams cad nub phyogs bde ba can gyi zhing khams su skyes nas /
byang chub snying po'i go 'phang myur du 'thob pa'i rgyur yongs su bsngo bar bgyi'o snyam pas bsngo ba dang smon lam lhan cig gnang ba zhu /
zhes mtshams sbyar la spro na bzang po spyod pa'i smon lam tshang bar gdab cing /
de tsam mi nus na /
'jam dpal dpa' bos sogs sh+lo ka gnyis dang /
rgyal ba'i dkyil 'khor sogs sh+lo ka gnyis kyi mthar /
sangs rgyas sku gsum brnyes pa'i sogs bden pa'i stobs brjod /
slob ma rnams rang gnas su gyes /
de nas rjes chog tshogs la rol zhing lhag ma /
gtor skyong nas bsngo smon shis brjod yan gyi phrin las mthar dbyung ngo //
skye 'chis 'jigs med ye shes ni //
mkhyen brtse'i 'od zer 'bum bkra ba'i //
mtshan thos tsam gyis srid zhi'i dpal //
'dod 'jo shis pa'i dpal gyis 'byor //
rtsa gsum 'od gsal snying tig gi gsang sgrub chos sku 'od dpag med bla med ltar sgrub pa 'od gsal drwa ba'i dbang bskur 'chi med ye shes dpal 'dzin le'u tshan bcu gnyis pa pad+ma dbang chen dgyes pa'i sdes sbyar pa'o ///
/

@#//
bde chen khyab brdal ye shes rang byung rtsal //
snying rjes 'bar ba'i lang tsho bskal pa'i mes //
bdud sde'i tshang tshing sreg mdzad he ru ka
/pad+ma khrag 'thung dgyes pas gling 'di srungs //
bcu gsum pa dgongs gter rtsa gsum 'od gsal snying tig gi yang gsang bla ma drag po dmar chen yi dam dgongs 'dus kyi smin byed 'bring po'i tshul ltar khrigs sdeb tu dgod pa la /
dkyil 'khor dang dbang rdzas bsham bkod /
sgrub cing bsnyen pas nus ldan du bya ba /
smin byed kyi rim pa dngos so //
dang po ni /
gang du dbang bskur bya ba'i gnas su gzhung mthun gyi dkyil 'khor rgyas par ras bris dang rdul mtshon /
bsdu na tshom bu lha grangs bkod pa la /
spro na sgrub rdzas bsnyen phur mtshan ldan bkod /
de'i khar many+dzi'i steng rnam rgyal bum pa /
lha tsaka
/sngags byang /
me long /
gsang dbang gi rdzas bdud rtsi'i b+han+d+ha /
rig tsaka
/shel rdo /
sgrub gzhung gi glegs bu /
sman gtor rak+ta /
mig dar me tog sogs dang /
mtha' skor du mchod pa /
bka' srung gi gtor ma /
tshogs chad brtan /
dkar bgegs /
las kyi bum pa sogs legs par 'du byas la bsham mo //

//gnyis pa sgrub cing bsnyen pas nus ldan du bya ba ni /
brgyud pa'i gsol 'debs sngon du 'gro bas /
phrin las dkyus kyi skyabs sems nas brtsam /
bstod pa'i bar mthar chags su gtang /
b+h+rU~M bi shwa bi shud+d+he hU~M phaTa? dzaH
zhes bdag las mdun du dkyil 'khor gyi go sar gnyis pa phyes te dzapa? khang dbye bas bsnyen sgrub hU~M gi bzlas pa la 'jug rjes /
rnam bum la dmigs te /
bum pa rang byung gi gzhal yas khang du lha rnams dwangs pa'i mtsho la gza' skar shar ba ltar skad cig gis gsal bar gyur /
rang srog sngags kyi 'od zer gzungs thag la //
'khril te bum pa'i lha tshogs thugs kar zhugs //
de dag sku las byang sems bdud rtsi'i rgyun //
babs pas bum chur dbyer med ro gcig gyur //
ces dmigs pas bsnyen sgrub gnyis dang hU~M lnga'i bzlas pa bya /
las thams cad pa'i bum pa mtshan nyid rdzogs pa'i nang du pad nyi'i gdan la khro bo yak+sha me dbal sku mdog smug nag tho ba dang lcags kyu 'dzin pa /
khro bo'i chas thams cad yongs su rdzogs pa'i skur gsal ba'i sku las byung ba'i bdud rtsi'i rgyun gyis bum pa yongs su gang bar gyur /
oM karma yak+sha hU~M phaTa?H
ces brgya rtsa bzlas la /
thun mthar dbyangs gsal dang rten snying /
mchod bstod dang yig brgya /
oM AHhU~M gis gtso las kyi bum par mchod yon phul bas lha rnams rjes su chags pas 'od du zhu ste bum chu dang ro gcig par bsam /
srung ma'i gsol mchod dang tshogs skong byed na 'dir byas la /
'og gi slob ma rjes 'dzin gyi skabs ji lta bar slob dpon bdag nyid 'jug pas dbang len pa'am /
rig pa'i me tog dor bas ye shes kyi 'khor lo'i sku gsung thugs kyi gsang ba dang gnyis su med pa'i nges shes kyis 'jug pa brtan pos nus ldan du byas la gnang ba zhus te //

//gsum pa smin byed kyi rim pa dngos ni /
snod dang ldan pa'i slob ma khrus nas dbyung /
bgegs bskrad /
srung 'khor bsgom /
thun mong gi chos bshad kyis blos bcos la /
de yang gter gzhung las /
bde gshegs yongs 'dus thod phreng rtsal :
pad+ma drag por sgrub pa'i thabs :
zab bcud snying por dril ba 'di :
ma 'ongs lnga brgya'i tha ma ru :
mtha' bzhi'i 'byung pos bod khams khengs :
thams cad de la skyabs song bas :
mi bzad sdug bsngal gsum gyis mnar :
dkon mchog bstan pa'i lhag zhabs sdud :
de yi tshe na bdag nyid kyis :
byin brlabs sbas pa'i rnal 'byor pa :
zung 'jug sprul pa'i rdo rje'i don :
klong gsal thugs kyi sgrom bur sbas :
nam zhig rten 'brel dus babs tshe :
bar chad bdud dpung 'dul bar shog :
ces gsungs pa ltar mdo sngags bstan pa rgya mtsho'i yang bcud /
gsang sngags rdo rje theg pa'i myur lam /
lam zab bla ma sgrub pa'i skor la snga 'gyur gsang sngags rnying ma'i chos skad du phyi gsol 'debs /
nang byin rlabs /
gsang ba dngos grub /
yang gsang drag po phrin las te sgrub skor chen po bzhi ru grags pa las /
'di ni yang gsang drag po phrin las kyi skor te /
snyigs ma'i dus kyi gdul bya rgyu nyon mongs dug gsum rags pa 'chol nyog rang rgyud du spyod pas /
'bras bu nad mtshon mu ge'i bskal pa ches dar zhing gdung ba'i tshe /
mkhyen brtse nus pa'i ye shes kyi rtsal stobs dang dbang bcu'i phrin las kyi rno myur /
gang la gang 'dul byin rlabs kyi sgo 'gran zla dang bral ba ni sangs rgyas gnyis pa pad+ma 'byung gnas nyid yin la /
de nyid kyi sku yi bkod pa dang mtshan gyi bye brag gi sgrub tshul mi 'dra ba du ma zhig bzhugs pa kun gyi mthar thug ni bla ma drag po'i sgrub pa ste /
dus gsum sangs rgyas ma lus thams cad kyis :
dbang bskur rjes gnang rdo rje drag po rtsal :
pad+ma 'byung gnas nga nyid bsgoms pa yis :
zhi khro rab 'byams thams cad rdzogs par 'gyur :
zhes dang /
khyad par byin rlabs dngos grub myur 'dod na :
rdo rje drag rtsal pad+ma nga nyid sgoms :
zhes gsungs shing /
de la'ang bka' gter dag snang gi brgyud srol mtha' yas pa mchis pa'i nang nas /
zab gter gyi shing rta'i lam srol 'dren pa'i gter ston rgyal po lnga yi phyi ma /
'jigs bral gyi slob dpon chen po 7pad+ma 'od gsal mdo sngags gling pa'i dgongs gter rtsa gsum 'od gsal snying tig gi chos sde'i sdeb tu byon pa yang gsang bla ma drag po yi dam dgongs 'dus kyi dbang bskur ba skabs su babs pa ste /
thog mar bla ma dang dkyil 'khor tha mi dad pa'i spyan sngar 'jug pa'i chos rnams zhu ba'i yon du maN+Dal zhig 'bul ba zhu /
zhes maN+Dal 'bul du gzhug
/de nas mtshan ma'i dkyil 'khor du 'jug pa la thog mar chas su 'jug pa ni /
sngon chad dkyil 'khor 'di nyid du ma zhugs par mtshon byed gdong g.yogs dmar po 'ching ba zhu /
oM badzra yak+sha hU~M/
zhes las chus bsang ba'i mig dar /
oM tsak+Shu b+han+d+ha bA ra ma Na ya hU~M gis 'ching /
dkyil 'khor gyi lha dang mjal ba'i phyag rten du rin po che'i me tog gi phreng ba re gtad par mos shig
/A khaM bI ra hU~M/
zhes cod pan sbyin /
bla ma dang dkyil 'khor gyi gtso bo gnyis su med pa la thal mo me tog dang bcas te gsol ba 'debs pa 'di'i rjes zlos /
sangs rgyas kun gyi ye shes sku :
rdo rje slob dpon dgongs su gsol :
bdag cag 'khor ba las bsgral phyir :
dkyil 'khor chen por 'jug par 'tshal :
lan gsum /
rdo rje theg pa la don gnyer gyi blo skye ba don shin tu legs pa yin no zhes spro ba bskyed pa'i sgo nas gnang ba sbyin pa 'di la gsan pas khyab par gda'/
dus gsum gshegs pa'i sangs rgyas kun :
rdo rje'i lam mchog 'di la brten :
de phyir gsang chen dkyil 'khor 'dir :
bu khyod 'jug cing smin par bya :
dus 'di nas byang chub ma 'thob kyi bar du bla ma pad+ma drag po nyid mchog gsum rtsa gsum dam can dang bcas pa gcig bsdus su shes pas thun mong ma yin pa'i skyabs su 'gro zhing /
sems can thams cad kyi don du byang chub mchog tu sems bskyed par bgyi'o snyam pas 'di'i rjes zlos mdzod /
hU~M:
bder gshegs kun 'dus thod phreng rtsal :
pad+ma drag por skyabs su mchi :
'gro kun byang chub 'thob bya'i phyir :
bskyed rdzogs zung 'jug phrin las bsgrub :
de nas tshogs gsag pa'i phyir tshogs zhing khyad par can de dag gi spyan sngar rang gzhan sems can thams cad 'khod de phyag 'tshal mchod pa 'bul ba sogs gsag sbyang gi snying po yan lag bdun pa 'di'i rjes zlos mdzod /
ho :
phyogs bcu dus bzhi'i rgyal ba sras bcas la :
lus ngag yid gsum gus pas phyag 'tshal lo :
phyi nang gsang gsum kun bzang mchod sprin 'bul :
nyon mongs shes bya'i sgrib gnyis mthol zhing bshags :
byang chub spyod pa rgya mtshor rjes yi rang :
theg mchog chos kyi 'khor lo bskor bar bskul :
mya ngan mi 'da' rtag par bzhugs gsol 'debs :
'dis mtshon dge tshogs chos dbyings snying por bsngo :
lan gsum /
rdo rje theg pa spyi dang khyad par gyis bsdus pa'i dam tshig rnams gzung bar bgyi'o snyam pas 'di'i rjes zlos /
bla ma rig 'dzin yi dam lha :
mkha' 'gro dam can ma lus dgongs :
rig pa 'dzin pa bdag gis ni :
dus 'di nas gzung spros bral gyi :
byang chub snying por mchis kyi bar :
bde gshegs khyed kyi mdzad spyod ltar :
bla med mi spangs bla ma bkur :
yang dag lam du zhugs la byams :
sngags dang phyag rgya rgyun mi gcad :
gsang ba'i don phyir smra mi bya :
byang chub snying po bdag la stsol :
lan gsum /
de nas dung chos kyi chu blud de /
rdo rje'i dam tshig bdud rtsi'i chu :
thungs shig thungs shig sems dpa' che :
dam tshig 'das na sreg byed cing :
bsrungs na dngos grub rnam gnyis thob :
badzra a mr-ita u da ka sa ma ya ho :
dam tshig rdo rje'i mna' chu de nyid snying gi dbus su thim pas dam tshig bsrungs na skyobs pa'i lha rdo rje sems dpar 'gyur la /
ma bsrung na yak+sha lcags kyi sdig par 'gyur nas 'di phyi kun tu sreg par byed pas /
deng phyin chad dam tshig la gnas par gyis shig
/ces bsgo /
de nas dbang gi gzhi 'god pa slob ma'i lus ye shes kyi 'khor lor sba zhing byin gyis brlab pa'i phyir mos pa 'di bzhin du mdzod /
khyed rang rnams kyis slob dpon la gus 'dud drag po byas pas /
nged kyi thugs rje'i 'od zer gyis mdun bskyed kyi thugs rgyud bskul /
mdun bskyed kyi thugs ka'i 'od zer khyed rang rnams kyi lus la phog pas tshe rabs thog med nas bsags pa'i sdig sgrib phung po gdos bcas dang bcas /
'od du zhu ste mi dmigs pa stong par gyur pa'i ngang las pad nyi'i steng du sems nyid hU~M yig dmar nag 'od zer 'phro ba zhig tu gyur /
hU~M de 'od du zhu ba las khyed rang rnams skad cig gis pad+ma drag po'i sku zhal gcig phyag gnyis sku mdog dmar nag
/zhal gdangs mche ba gtsigs pa /
spyan gsum khros pa'i sdang mig gzigs pa /
dbu skra phyed brdzes gyen du 'khyil ba /
thod skam lnga yis skra mtshams brgyan pa /
ag tshom dmar ser bskal pa'i me ltar 'bar ba /
phyag g.yas rdo rje rtse dgu nam mkha' la 'phyar te 'dzin pa'i rtse las gnam lcags kyi sdig pa 'jigs su rung ba'i tshwa tshwa 'phro ba /
g.yon pas sgrol byed las kyi phur pa 'dril bas bdud bgegs bar chad thams cad tshar gcod pa /
stag lpags kyi sham thabs mdzad pa /
zhing lpags kyi g.yang gzhi rked la bcings pa /
glang chen ko rlon gyi stod g.yogs mdzad pa /
rigs bzhi'i sbrul gyis yan lag dkris pa /
thal chen gyi tshom bu /
rak+ta'i thig le /
zhag gi zo ris /
rin po che dang rus pa'i rgyan gyis brgyan pa /
thod rlon lnga bcus do shal mdzad pa /
brjid cing gtum pa /
rngam zhing khros pa /
khams gsum dbang du sdud pa /
srid gsum zil gyis gnon pa /
zhabs g.yas bskum g.yon brkyang nas dor stabs kyis dregs pa pho mo'i gdan la 'gying ba /
yum dbyings kyi dbang phyug khros ma mthing skya gcer bu rus rgyan dang gzig sham can rdo rje dang dung khrag bsnams pa dang sbyor ba /
gnyis ka'ang gar dgu'i gzi byin rab tu rgyas pa'i spyi bor bla ma zhi ba kun bzang rdo rje thod phreng rtsal yab yum la brgyud gsum bla ma'i tshogs kyis bskor ba /
mgrin par khrag 'thung pad+ma badzra yab yum la 'jigs byed lnga bcu rtsa brgyad kyis bskor ba /
thugs kar che mchog he ru kaHdbu nyer gcig phyag bzhi bcu rtsa gnyis kyis zhi ba rdo rje dbyings kyi lha tshogs bsnams pa /
yum gnam zhal ma phyag bco brgyad kyi dang pos rdo rje dang dung khrag bsnams pas yab la 'khyud cing /
phyag lhag mas gnas yul gyi phra men bsnams pa /
tshogs brgyad dag pa'i rtsa 'dab tu 'khor bde gshegs sgrub sde brgyad kyi lha tshogs kyis bskor ba /
lte bar las kyi phra men dbyings phyug DA ki sde lnga la gnas yul dur khrod kyi dpa' bo DA kis bskor ba /
gsang bar phrin las kyi mgon po ma ning nag po la rgyud gsum dregs pa'i tshogs kyis bskor ba /
sku'i ba spu'i bu ga las ye shes kyi bya khyung gi tshwa tshwa 'phro bar sgoms shig
/de'i dpral bar 'khor lo'i steng du oM/
mgrin par pad+ma'i steng du AH
thugs kar rdo rje'i lte bar hU~M/
hU~M gi 'od zer gyis phyogs bcu'i zhing rab 'byams nas bde gshegs rtsa ba gsum gyi lha tshogs thams cad bla ma drag po dgongs pa 'dus pa'i sku phyag rgya /
gsung yig 'bru /
thugs phyag mtshan gyi rnam pas char drag tu bab pa bzhin byon nas gnyis su med par thim pas rdo rje'i ye shes kyi byin rlabs mngon sum du thob pa'i mos pa mdzod /
las byang gi spyan 'dren dang rtsa sngags la ye shes dbab pa'i sngags sbyar ba drag tu bzla zhing gdung shugs spos rol dang bcas pas ye shes pa dbab /
de ltar byin dbab pa'i byin rlabs kyi rgyun byang chub ma thob bar du brtan par byas par mos shig
/rdo rje rgya gram mgor bzhag la /
tiSh+Tha badzra /
me tog dkyil 'khor la dngos su 'dor du gzhug pa'am tshom bu 'du byas la /
'di na dbang drag pad+ma'i dkyil 'khor rten dang brten par bcas pa'i lha tshogs mngon sum du gsal bar bzhugs pas /
khyed rang rnams kyi tshe rabs kyi yi dam gyi lha gang yin pa zhig la me tog gi phreng ba 'di 'bab par gyur cig snyam pa mdzod la rjes zlos dang bcas te me tog 'dor ba zhu /
ho :
rang snang rnam dag 'og min du :
bde chen rdo rje'i maN+Da lar :
rig pa'i me tog 'di dor bas :
lhag pa'i lha la 'bab par shog :
oM sarba ta thA ga ta maN+Da la puSh+pe pra tIts+tsha ho :
zhes dor /
'o me tog 'di gar babs kyi lha de dbyer med du spyi bor thim par sgoms shig
/khyod ni bla med byang chub kyi :
ye shes dam pa'i snod yin phyir :
rdo rje'i dam tshig 'di zungs la :
rang gzhan don gnyis bsgrub par gyis :
pra ti gr-ih+Na i maM satwA ma hA bA la :
zhes me tog spyi bor bzhag
/hU~M las byung ba'i mig thur gyis ma rig pa'i mig gi rab rib thams cad bsal ba'i mos pa mdzod cig
/e ma ho gdod nas rnam dag pa'i :
dri med 'od gsal rdo rje'i spyan :
glo bur 'khrul pas bsgribs pa'i mun :
ye shes thur mas dbye bar bya :
dz+nyA na tsak+Shu pra be sha ya phaTa?:
ces mig ras bsal /
de nas ye shes kyi mig gsar du thob pa de la mthong ba bstan par bya ste /
mdun gyi dkyil 'khor rang snang dbyer med bla ma pad+ma drag po rtsal gyi dkyil 'khor du mngon sum par gsal bar bzhugs pa ni gzugs brnyan gyi dkyil 'khor 'dis mtshon pa yin te /
de yang gnyis 'dzin gyi rtog pa sreg pa'i brdar phyi rol du ye shes kyi me 'bar ba /
mi rtog pa'i ye shes la gzhan gyis mi shigs shing mi tshugs pa'i brdar de'i nang du rdo rje'i ra ba /
rnam par thar pa'i tshogs brgyad gnas su dag pa'i brdar dur khrod chen po brgyad /
'khor bar gnas nas 'gro don mdzad kyang 'khor ba'i skyon gyis ma gos pa'i brdar pad+ma'i phreng ba /
rten 'brel bcu gnyis gnas su dag pa'i brdar 'og gzhi sna tshogs rdo rje /
che ba'i yon tan rgyas pa'i brdar drag po'i gzhal yas khang gru bzhi pa /
sku gsum lhun gyis grub pa'i brdar mi mgo skam rlon rnyid pa'i rtsig pa /
gdul bya gdug pa can drag po'i phrin las kyis tshar gcod pa'i brdar drag po'i rgyan cha'i bkod pas 'jigs su rung ba /
zhi ba'i thabs kyis 'gro kun rjes su 'dzin pa'i brdar byang chub kyi chos sum cu rtsa bdun dang ye shes lnga la sogs pa'i rang bzhin gyi dkyil 'khor gyi chos rnams kyis mdzes par spras pa'i gzhal yas khang gi dbus kyi lte bar /
sde brgyad pad zla nyi ma dregs pa bsnol ba'i gdan gyi steng du /
thabs mchog rang rig pa'i ye shes bde ba chen po mtshon pa'i brdar dus gsum rgyal ba thams cad 'dus pa'i spyi gzugs khrag 'thung drag po che ba'i che mchog pad+ma he ru kaH
shes rab stong nyid dbyings kyi rang rtsal che ba'i yon tan ye shes lnga ma 'gags par rang snang ba'i brda'i yum rdo rje rnal 'byor ma dang gnyis med du sbyor ba /
sku gsung thugs yon tan phrin las lnga'i bdag nyid kyis gdul bya rjes su 'dzin pa'i brdar gnas lngar go cha'i lha tshogs rigs lnga'i tshom bu /
gzhan yang rtsa gsum rgyal ba'i dkyil 'khor sogs sprul pa'i 'khor tshogs bsam gyis mi khyab pas bskor ba ste /
de ltar na khrag 'thung pad+ma drag po dgongs pa 'dus pa'i rten dang brten par bcas pa'i dkyil 'khor thams cad /
chos kyi dbyings ye ji bzhin mngon sum pa bzhin du mjal bar gyur snyam du dga' ba dang spro ba yang dag pa bskyed mdzod /
ces brda sprad /
de ltar dkyil 'khor du 'jug pa'i bya ba yan lag dang bcas pa song nas /
zhugs pa la mngon par dbang bskur ba zhu ba'i yon du maN+Dal 'bul ba zhu /
zhes brjod la slob mas maN+Dal 'bul /
dbang gi dngos gzhi zhu ba'i don du gsol ba 'debs pa 'di'i rjes zlos mdzod /
sangs rgyas kun 'dus rdo rje 'dzin :
bdag la brtse bas nyer dgongs nas :
pad+ma drag po'i lha tshogs kyi :
dbang bskur dam pa bstsal du gsol :
lan gsum /
dbang dngos la sku gsung thugs ye shes rdo rje gtad rgya dang bcas pa las /
dang po sku bum pa lha yi dbang lus la bskur ba rjes 'brel dang bcas pa'i don du /
khyed rang rnams dkyil 'khor gyi shar phyogs dbang stegs kyi dkyil 'khor mtshan nyid thams cad yongs su rdzogs pa'i dbus su sde brgyad pad zla nyi ma dregs pa bsnol ba'i gdan la bla ma pad+ma drag po'i rnam pas 'khod pa la /
bla ma dang gnyis su med pa'i dkyil 'khor gyi gtso bos thugs las sprul pa'i rigs lnga yab yum sems dpa' sems ma /
khro bo khro mo mchod pa'i lha mo dang bcas pas bum pa spyi bor bzhag ste dbang bskur zhing shis pa brjod pas /
las dang bag chags kyi dri ma sbyangs nas sku lnga ye shes lnga thob rung du byin gyis brlab par sgoms shig
/rnam bum gyis dbang bskur la /
hU~M hrI:
snang stong bum pa'i dkyil 'khor du :
pad+ma drag po'i lha tshogs shar :
skal ldan bu la dbang bskur bas :
phung khams lha skur smin par shog :
oM AHhU~M badzra ma hA gu ru pad+ma kro d+ha artsig nirtsika sarba sid+d+hi hU~M phaTa?:
kA ya a b+hi Shiny+tsa oM:
bum pa spyi bor bzhag cing bum chu sbyin /
de'i rjes 'brel du sgo gsum tha mal gyi snang zhen sbyang phyir dang po sku'i dbang sbyin pa ni /
dkyil 'khor gyi lha gtso 'khor rnams las sku gnyis pa 'phros te khyed rang la thim pas pad+ma drag po dngos su gyur par mos shig
/hU~M/
dbyings las 'bar ba'i ye shes sku //
snang srid zil gnon he ru kaH
pad+ma drag pos dbang bskur bas //
dug gsum dbyings su sgrol nus shog
/oM AHhU~M badzra ma hA gu ru pad+ma kro d+ha artsig nirtsika sarba sid+d+hi hU~M phaTa?:
kA ya a b+hi Shiny+tsa hU~M/
hU~M/
rang byung lhun grub khro bo'i rgyal //
chos nyid zhi las ma g.yos pa'i //
thod phreng rtsal gyis dbang bskur bas //
byin rlabs nus mthu yongs rdzogs shog
/oM AHhU~M badzra gu ru pad+ma thod phreng rtsal kA ya a b+hi Shiny+tsa hU~M/
hU~M/
bde chen kha sbyor bdun rdzogs nas //
phyogs dus rgyal ba'i spyi gzugs che //
pad+ma badzras dbang bskur bas //
bde stong ye shes mngon gyur shog
/oM AHhU~M pad+ma badzra rtsal kA ya a b+hi Shiny+tsa hU~M/
hU~M/
thugs mchog ye shes 'bar ba'i srog
/khro rgyal yongs kyi 'khor los bsgyur //
che mchog dpal gyis dbang bskur bas //
rigs kun bdag po'i sa thob shog
/oM AHhU~M shAn+tiM badzra d+hA tu dz+wa la kro d+ha maN+Da la a b+hi Shiny+tsa hU~M/
hU~M/
las dang ye shes gnyer 'dzin pa //
bde stong thig le chen po'i gzugs //
gnas yul DA kis dbang bskur bas //
lhan skyes ye shes mngon gyur shog
/oM AHhU~M d+hA ka d+hA ki nI a b+hi Shiny+tsa hU~M/
hU~M/
dbyings las rang byung thugs rje'i gzugs //
rgyud gsum dregs pa'i gtso bo che //
ma ning lcam dral dbang bskur bas //
las kun thogs med sgrub nus shog
/oM b+ha go shA sa na d+hA ra a b+hi Shiny+tsa hU~M/
hU~M/
tshar gcod rjes 'dzin las kun byed //
dpal gyi pho nya dregs pa 'dul //
za byed khyung gis dbang bskur bas //
steng 'og bar gyi gdon 'dul shog
/oM ma hA ga ru DaHa b+hi Shiny+tsa hU~M/
gnyis pa ngag gi zhen pa sbyang phyir bzlas pa'i lung sbyin pa la /
dkyil 'khor gyi gtso bo'i thugs ka'i sngags phreng las sngags phreng 'od zer dang bcas pa byung /
zhal nas thon /
khyed rang rnams lhar gsal ba'i zhal du zhugs /
thugs kar hU~M gi mthar 'khod pa las 'od zer spro bsdus don gnyis sgrub par mos la bsnyen pa'i sngags 'di'i rjes zlos lan gsum mdzad pa zhu /
oM AHhU~M badzra ma hA gu ru pad+ma kro d+ha artsig nirtsig sarba sid+d+hi hU~M phaTa?:
lan gsum /
slar yang thugs ka'i hU~M las byung ba'i sngags phreng gnas lnga'i lha tshogs rnams kyi zhal dang mkha' gsang nas brgyud de 'khor ba'i 'od zer gyis rtsa ba gsum gyi lha tshogs mchod cing thugs dam bskul /
byin rlabs dngos grub thams cad 'od zer gyi rnam par bsdus te thim pas bde stong dga' bzhi'i dbang mchog thob /
snod bcud kyi dngos 'dzin bag chags dang bcas pa sbyangs nas lha sngags ye shes kyi 'khor lor gyur pas gang 'dul phrin las lhun gyis grub par mos la drag sngags me'i spu gri 'di'i rjes zlos mdzod /
oM AHhU~M badzra gu ru ma hA kro d+ha pad+ma kro d+hI shwa rI badzra kI li kI la ya ma hA yak+sha kA la rU pa karma raM raM dz+wa la raM sarba DA ki nI hU~M b+h+yo hU~M phaTa?:
lan gsum /
slar yang bde gshegs yongs rdzogs kyi thugs las 'od 'phros hU~M du gyur pa'i byin nus kyis snod bcu pad+ma drag po rigs lnga'i skur gyur pa'i 'phro 'dus /
phrin las rnam bzhi lhun gyis grub nas phrin las yongs grub ka dag chen por shar ba'i mos pas las sngags hU~M lnga'i rjes zlos /
hU~M hU~M hU~M hU~M hU~M:
lan gsum /
sngags kyi phreng ba mgrin par bzhag pas nus pa brtan par byas par mos mdzod /
sngags phreng mgrin par bzhag la /
A:
rang byung rig pa 'od gsal dbyings :
ye shes rdo rje'i sngags su shar :
grags stong zung 'jug dbang bskur bas :
gsung gi nus pa mchog thob shog :
sarba ta thA ga ta wA ka dz+nyA na a b+hi Shiny+tsa A:
gsum pa yid sgrib sbyang ba'i phyir thugs rang byung gi dgongs pa ngo sprad pa la /
me long dwangs pa'i ngos su gzugs brnyan sna tshogs su snang yang rang bzhin ma grub pa'i

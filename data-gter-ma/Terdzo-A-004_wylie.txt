\u0f88
rdo rje bdud rtsi gsang ba chen po'i man ngag snying thig zab mo bzhugs so :
rgya gar skad du :
badzra a mr-ita ma hA g+hu h+ya u pa d+he sha :
bod skad du :
rdo rje bdud rtsi gsang ba chen po'i man ngag :
dpal he ru ka la phyag 'tshal lo :
stong nyid rdo rje bde ba che'i :
bdud rtsi dbyer med thig le'i sku :
he ru ka la gus btud nas :
gsang ba chen po'i man ngag bshad :
sa ma ya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]byang chub sems 'byongs dbang mchog thob :
gsang ba'i dam tshig rnam dag pas :
gzhan don sangs rgyas myur bsgrub phyir :
zab mo'i lam 'di bsgom par bya :
ri bo sman gyi nags tshal dang :
dur khrod chen po'i sa phyogs sogs :
dben zhing byin rlabs zil ldan par :
bde ba mchog gi dngos grub 'grub :
bdud rtsi chu yis khrus byas nas :
bde ba'i stan la lus gnad bsrang :
rlung ro bsal zhing nges 'byung dang :
byang chub sems gnyis yid la bya :
bla ma khrag 'thung rdo rje can :
mdun gyi nam mkhar spyan drangs la :
lus ngag yid gsum rtse gcig pas :
skyabs su 'gro zhing dam bca' gzung :
hU~M:
'khor 'das rdo rje bdud rtsi che :
dbyer med zung 'jug he ru ka :
bla ma mkha' 'gro'i tshogs bcas la :
sgo gsum gus pas skyabs su mchi :
mtha' yas 'gro ba thams cad la :
dmigs med snying rjes kun bslangs te :
bde chen sa la 'god pa'i phyir :
khrag 'thung chen po'i rnal 'byor bsgom :
sdig sgrib nyes ltung bshags shing bsdam :
rtsa ba yan lag dam tshig bzung :
gsang ba mchog gi spyod pa yis :
rdo rje'i ye shes grub gyur cig :

tshogs zhing rang la gnyis med bstim :

hU~M:
nga ni dpal ldan rdo rje 'chang :
bka' yi 'khor lo sbyor ba yis :
dngos po thams cad 'jig 'gyur na :
bar chad bgegs la smos ci dgos :
nyon cig log 'dren 'byung po'i tshogs :
rdo rje bdud rtsi'i bka' thos nas :
rgya mtsho'i pha mthar myur du dengs :
'das na brlag par gdon mi za :
oM badzra kro d+ha a mr-ita hU~M hU~M phaT:
hU~MH
'di ltar snang zhing 'byung ba kun :
he ru ka yi gsang ba gsum :
mi phyed rdo rje'i dam tshig gis :
gzung 'dzin 'byung po mtshams bcad do :
oM AHhU~M badzra rak+Sha rak+Sha hU~M hU~M phaT:
hU~M:
rin chen nyi ma rtag pa'i dbyings :
rgyun dang shugs kyi thugs rjer snang :
bskul zhing gsol ba btab pa yis :
ye shes sgyu 'phrul cir yang ston :
dam tshig chen po'i dus la gsan :
sku gsung thugs kyi byin chen phob :
bde chen bdud rtsi'i dbang mchog skur :
rnal 'byor mthu dang ldan pa yi :
dngos grub ma lus bstsal du gsol :
oM AHhU~M badzra a mr-ita ma hA su kha sid+d+hi hU~M:
e A ral+li dz+nyA na A we sha ya a A:
hU~M:
gnas yul dur khrod rol pa'i zhing :
mchod rdzas bsod nams ye shes rgyu :
bde ba chen po'i rnam par rol :
'grib med rtag pa'i rgyan du shar :
oM shrI he ru ka badzra a mr-ita ma hA su kha sarba pU dza sa ma ye AHhU~M:
hU~M:
rdo rje de bzhin nyid kyi dbyings :
bdud rtsi bde chen snying rje'i sprin :
zung 'jug rang rtsal yi ge hU~M:
ye shes 'bar ba'i cho 'phrul gyis :
gzung 'dzin chos kun stong par sbyangs :
stong pa'i ngang las 'byung rim steng :
rin chen dur khrod gzhal yas dbus :
sna tshogs pad zla'i gdan gyi steng :
hU~M yig yongs gyur skad cig gis :
rin chen nyi ma de bzhin gshegs :
rdo rje bdud rtsi sku mdog ljang :
btso ma gser gyi mdangs 'od 'tsher :
zhal gsum phyag drug zhi ba'i tshul :
khro chags sgeg ldan spyan gsum g.yo :
g.yas dkar g.yon dmar 'dzum 'od 'phro :
rtsa phyag rdo rje dril bu 'dzin :
rang 'dra'i yum 'khyud mnyam par sbyor :
lhag ma 'khor lo ral gri g.yas :
zhags pa lcags kyu g.yon na bsnams :
dar dang rin chen rus pas brgyan :
skyil krung phyed pa'i rol pa yis :
'od zer 'bar 'phro'i klong na bzhugs :
phyi rol pad+ma 'dab brgyad la :
shar du dkar mo zhi ba ma :
lho ru ser mo zhi gdong ma :
nub tu dmar mo zla can ma :
byang du ljang mo ri bong can :
shar lhor sngon mo zla dkyil ma :
lho nub ljang gsal zla mdzes ma :
nub byang sngo bsangs yid 'ong ma :
byang shar sngon mo sim byed ma :
kun kyang rdo rje dril bu bsnams :
bud med sgyu ma'i sgeg 'chang zhing :
dar dang rin chen rgyan gyis mdzes :
rang 'od klong na phyed skyil rol :
sgo bzhir dkar ser dmar ljang gi :
lha mo phyag rgya bzhi 'dzin pa :
g.yon pas dril 'khrol khro 'dzum nyams :
rin chen dar dpyang rgyan dang ldan :
pad zla'i steng na gar thabs bzhengs :
bar mtshams phyi nang mchod sprin tshogs :
bde chen char 'beb lha mos gang :
gtso bo'i thugs kar pad nyi'i steng :
rdo rje bdud rtsi he ru ka :
mthing nag khro tshul 'jigs pa'i nyams :
rdo rje gdengs shing kha T+wAM gsor :
sbrul dang stag sham rus pas brgyan :
rang 'od yum 'khyud me phung dbus :
gar dgu'i rol pas rnam par 'gying :
gtso 'khor kun gyi gnas gsum du :
oM AHhU~M gis rgyas btab pas :
sangs rgyas kun gyi gsang gsum dang :
dbyer med bde chen 'od zer gyis :
ye shes dgyes pa chen po'i lha :
nam mkha' gang bar spyan drangs bsam :
hU~M:
rdo rje nyi ma las byung ba :
bde chen bdud rtsis dgyes pa can :
he ru ka dang btsun mor bcas :
thugs rje'i dbang gis gnas 'dir gshegs :
oM shrI badzra a mr-ita ma hA su kha he ru ka maN+Da la sa pa ri wA ra e h+ye hi :
sa ma ya ho :
sa ma ya satwaM:
hU~M:
rdo rje dga' ba rnam pa bzhi'i :
phyag rgyas dgug bcing nye bar gzhug :
dbyer med dgyes pa chen po yi :
dam tshig mchog gi gnas la rol :
ma hA su kha dz+nyA na dzaHhU~M baM ho :

dam tshig ye shes ldan byas pa'i :
thugs ka'i 'od kyis dbang lha'i tshogs :
spyan drangs mngon par dbang bskur bsam :
oM 
lha yi bdud rtsi dri ma med :
ye shes lnga dang yang dag sbyor :
byang chub sems kyi chu rgyun gyis :
rtog pa'i dri ma sbyang bar bya :
oM sarba ta thA ga ta bo d+hi tsit+ta a mr-ita trAM hU~M oM hrIHAHa b+hi Shiny+tsa mi :
bo d+hi tsit+ta bde ba ches :
dbang bskur rigs lngas dbur brgyan bsam :
phyag dang mchod pas nye bar bsnyen :
hU~M:
rdo rje rkang lag mdzes pa'i gar :
dga' ba'i glu dang rab tu sbyor :
ngo mtshar chen po'i dam tshig gis :
rjes su chags pa'i phyag bgyi 'o :
shrI badzra a mr-ita ma hA su kha na mA mi :
oM AHhU~M:
nam mkha' las byung ye shes sprin :
lha yi me tog dmar ba'i mdangs :
rdo rje rjes su chags pa'i spos :
rin chen gzi ldan sgron ma che :
sna tshogs dri zhim bsil ba'i chab :
ro bcud nus ldan 'chi med bshos :
'jig rten dge ba'i dam tshig gis :
mchod pas bdag la dgyes par mdzod :
hU~M badzra puSh+paM d+hU paM dI paM gan+d+haM nai wid+yA pU dza ho :
hU~M:
drug las skyes sogs glu blangs shing :
kun tu bzang po'i rol mo che :
nam mkha' gang ba'i gar bcas pas :
rdo rje rjes su chags par mdzod :
hU~M shrI badzra rA ga gIrti nIrti shab+da pU dza ho :
oM AHhU~M:
lcags kyu lnga yi rgya mtsho che :
sha chen lnga dang yang dag ldan :
rdo rje gsum dang mnyam sbyor ba :
bdud rtsi mchog gis mchod par bgyi :
badzra a mr-ita oM AHhU~M:[  ]a mr-ita sid+d+hi ku ru ho :
hU~M:
kha dog dri ro nus bcud ldan :
dmar gyi ar+g+haM btung bas bran :
'dod yon rnam pa thams cad pa'i :
gtor ma'i mchod pa bzhes su gsol :
badzra a mr-ita ma hA ba liM ta khA hi :
shrI he ru ka rak+ta pi pA ho :
hU~M:
ma rgad lhun po'i sku can nyi ma 'bum gyi gzi :
rdo rje bdud rtsi'i snang bas khams gsum sad par mdzad :
shes rab ma dang mnyam sbyor dpa' mo'i tshogs su spyod :
he ru ka dpal btsun mor bcas la phyag 'tshal 'dud :
gang zhig yid la dran pas kyang :
dngos grub mchog kun stsol mdzad pa :
dpal ldan bde chen mgon po kye :
bdag la rjes su dgongs par mdzod :
sa ma ya sid+d+hi a la la ho :
bskyed dang bzlas pas bsgrub par bya :
bsam du med cing brjod du med :
zad med shin tu phra ba ste :
brtag dka' dbang po'i yul las 'das :
ye shes nam mkha'i gzugs can ni :
sems can kun yid khyab gnas pa :
dam pa'i rdo rje bdud rtsi che :
zhal phyag rnam pa'i gzugs can ni :
lha yi sku ru gsal bar brtag :
rtse gcig bsam gtan cho ga yis :
yang nas yang du mnyam par gzhag :
dbang po gang dang gang snang ba :
de de rdo rje bdud rtsi'i lha :
bcos shing brtags pa med shar na :
tha mal snang zhen rab zhig nas :
dngos grub thams cad bsdus pa 'grub :
yang ni rdo rje'i sngags kyi me :
bzlas brjod rlung gis bskul ba las :
sgrib pa'i bud shing sreg par byed :
ye shes sems dpa'i thugs dbus su :
nyi zla kha sbyor lte bar hU~M:
sngags mtshan 'bar ba'i 'od zer gyis :
sgrib byang ye shes bskyed par bsam :
oM badzra a mr-ita ma hA su kha sid+d+hi swA hA:

slar yang he ru ka dpal gyi :
sku gsung thugs kyi phyag rgya 'phros :
rgyal ba mchod cing 'gro sgrib sbyangs :
thams cad lha sngags chos skur brtag :
oM dz+wa la dz+wa la hU~M phaT b+h+yo swA hA:
'di dag 'bum phrag bzhi bzlas pas :
dngos grub mtshan ma thob par 'gyur :
de nas sgrub pa chen po'i slad :
b+han+d+ha mtshan bzang bdud rtsis gtams :
dur khrod zhun gyi mar me sbar :
tho rangs dus su dngos grub gsol :
oM:
rdo rje bdud rtsi bde ba che'i :
ye shes mchog dang mnyam sbyor ba'i :
sku gsung thugs kyi dngos grub dbyig :
deng 'dir bdag la bstsal du gsol :
oM badzra a mr-ita ma hA su kha hU~M hU~M:
bskul bas thod pa'i nam mkha' ru :
lha rnams yab yum rjes chags kyis :
'khor 'das kun gyi dngos grub bsdus :
'od zhu bdud rtsir ro gcig bsam :
oM badzra a mr-ita ma hA su kha kA ya wA ka tsit+ta sid+d+hi hU~M hU~M:
zhes brjod gnas gsum reg byas la :
bdud rtsi btung zhing bde nyams bskyang :
dngos grub thams cad thob par bsam :
ma da na dang b+ha la sogs :
tshogs kyi mchod pa 'du byas la :
bdud rtsis bsang sbyang byin brlab 'bul :
hU~M:
snod ni A las ka pA la :
mtshan ldan stong gsum khyon dang mnyam :
bcud mchog lcags kyu sgron ma lnga :
ye shes 'dod yon phung por bsam :
oM AHhU~M ha ho hrI:
hU~M:
rdo rje bdud rtsi bde ba che :
zhi khro 'dus pa'i lha tshogs dang :
gnas yul dpa' bo mkha' 'gro kun :
dam tshig longs spyod chen por gshegs :
A li kA li snyoms zhugs pa'i :
'chi med pany+tsa a mr-i ta :
bza' bca' btung bar yang dag ldan :
'dod pa'i yon tan bsam mi khyab :
bzhes shig bde ba chen por bzhes :
sdom dang dam tshig nyams chag bshags :
sgrib med tshangs par dbugs phyung nas :
dngos grub 'bras bu mchis par mdzod :
oM badzra a mr-ita ma hA su kha maN+Da la sarba ga Na tsakra sa ma ya ho :
he ru ka yi yig brgya bzla :
rgyud dag dngos grub mchog thob bsam :
dam tshig rdzas la longs spyod cing :
lhag ma bsdus te bdud rtsis bsang :
hU~M hoHhrIM hrIM pheM:
'byung po lhag gi gnyer 'dzin kun :
dam tshig bdud rtsi'i tshogs lhag bzhes :
rnal 'byor lam gyi bar chad sol :
bcol pa'i las kun 'grub par mdzod :
oM uts+tshiSh+Ta ba liM ta khA hi :

rdo rje nyi ma'i rigs las yang dag byung gyur cing :
bde chen bdud rtsis brtan g.yo'i dngos kun khyab par mdzad :
zhi khro 'dus pa btsun mo'i tshogs dang bcas pa yis :
'byung po kun la rtag tu dge legs sbyin gyur cig :
'jig rten nye bar 'tshe ba dang :
rnal 'byor zab mo'i bar chad zhi :
bde ba'i gnas nas bde ba'i lam :
bde chen 'bras bu myur thob shog :
mchod cing bstod la nongs pa bshags :
snod bcud 'od gsal thig ler thim :
slar yang snang ba lha yi sku :
brjod pa'i ngag kun sngags kyi tshig :
ye shes sgyu ma'i rol par spyod :
oM AHhU~M:
oM:
dge ba 'di yis bdag dang mtha' yas sems can kun :
rdo rje bdud rtsi'i bde ba mchog dang mnyam sbyor bas :
thun mong dngos grub dka' ba med par 'thob pa dang :
mchog gi ye shes myur du 'grub pa'i bkra shis shog :
de ltar rnal 'byor zab mo yis :
lha sngags drod ni thob pa dang :
man ngag rdzogs pa'i rim pa yis :
bde ba chen po bsgrub par bya :
bsam gtan snod du rung byas te :
gsang gsum ye shes phyag rgya bsgom :
sku yi phyag rgya che mchog ni :
ji ltar me long dag pa la :
phyi rol gzugs brnyan 'dus pa ltar :
snang tsam dngos po sems su brtag :
rang gi lus dang dbyer med shes :
de las rlung dang sems tshogs pa :
rdo rje bdud rtsi bde ba che :
nam mkha'i 'ja' tshon lta bur gsal :
de yi dbus na gnas pa'i rtsa :
mi gsal gsal ba chen po ste :
dwangs pa shel gyi sbu gu'i gzugs :
dkar la dmar ba'i mdangs ldan pa'i :
a wa d+hU ti'i dbus su ni :
sran ma tsa na ka yi dbyibs :
thig le phra mo snying khar bsgom :
g.yas g.yon thabs dang shes rab kyi :
rtsa gnyis yang dag 'khyud ldan pa :
'khor lo bzhi dang bcas pa bsam :
rlung ni dal bus dbyung ba'i tshe :
snying kha'i 'od kyis snod bcud khyab :
ma dag bsregs shing dag pa'i bcud :
bzhu btul rngub pa'i sbyor bas drang :
mi shigs thig ler ro gcig pa'i :
gzi brjid chen po'i 'od gsal las :
mkha' khyab dkyil 'khor spro dang bsdu :
de ltar yang yang goms pa yis :
snang ba sgyu ma'i lha skur shar :
sku yi rdo rje'i phyag rgya 'grub :[  ]gsung gi phyag rgya che mchog ni :
ji ltar dbugs kyi sbyor gcig las :
sna tshogs gling bu'i skad 'byung ltar :
grags tsam dngos po rlung du brtag :
rang sngags nA da dbyer mi shes :
de las snyigs ma'i rlung bsal te :
dwangs ma sbyor bzhis rab tu gzung :
bum pa lta bur dgang ba yis :
phyi nang rgyu ba 'gags pa dang :
lus sems bde ba sim pa na :
lte ba'i gtum mo sbar ba las :
glog gi zer ma lta bu'i 'od :
shin tu tsha zhing g.yo ba can :
'khor lo'i gnas bzhir thogs med zhugs :
snyigs ma'i khams rnams rang bzhin sbyang :
dwangs ma 'phel nas bde ba rgyas :
mthar gyis haM yig thig le'i gzugs :
bde chen bskul bas rab 'dzag ste :
dga' mchog khyad par lhan skyes kyi :
bdud rtsi 'phel bas gnas rnams gang :
slar yang ches cher 'bar 'dzag gis :
drod dang bde ba yang yang spel :
sad pa bde chen sgyu ma'i lha :
gnyid log 'od gsal rtog pa med :
rmi lam bde rlung lha yi sku :
snyoms 'jug bde ba'i rang ngo bskyang :
de ltar rtag tu sbyor ldan pas :
drod dang bde ba la brten nas :
gsal la 'dzin med ye shes kyis :
gsung gi bdud rtsi 'chi med 'grub :[  ]thugs kyi phyag rgya che mchog ni :
ji ltar sgyu ma'i sngags kyis su :
sna tshogs gzugs brnyan mthong ba ltar :
khams gsum sems tsam de nyid kyang :
bde ba che las yang dag snang :
bde de phyag rgya'i pad+mar gnas :
bcud dgug pas ni gsal bar 'gyur :
ma dang sring mo bu mo dang :
snag gi gnyen mtshams bran mo ste :
rigs can rnam pa lngar yang shes :
ma ni pad+ma can mchog ste :
sring mo dung can ma ru grags :
bu mo ri dwags can ma ste :
snag gi gnyen mtshams glang po'i sna :
bran mo ri mo can du gsungs :
gang yang thabs kyis dbang byas te :
thun mong khyad par lam la gzhug :
ting 'dzin las su rung ba na :
rdo rje bdud rtsi mA ma kI'i :
nga rgyal brtan pos rtsa rlung sbyang :
sha lnga bdud rtsi rab bza' zhing :
khams kyi dwangs ma lhag par spel :
'o byed pas ni dga' byas la :
brtan por 'khyud pas don la bskul :
chags pa'i glu yi sil snyan sbyor :
bung ba pad+mar rtse tshul gyis :
rdo rje bdud rtsi A ral+li'i :
dal bus bsrubs shing ngal yang gso :
de tshe mkha' gsang e dang waM:
pad+ma badzra yang dag shes :
sems can don la rjes chags pas :
chags pa'i me chen rab tu sbar :
khams g.yos pa na sems bzung ste :
gnas bzhir dga' ba'i don la blta :
rdo rje nor bu'i rtser son par :
bdud rtsi dbab bskyil mnyam par gzhag :
reg bya rmad byung bde ba cher :
rtog tshogs rags pa thim gyur nas :
rlung gi gzhu la ting 'dzin mda':
hU~M gdangs rgyud dang 'phrul 'khor gyis :
chu skyes sbubs nas bdud rtsi bzhin :
skad cig gyen la drangs shing dgram :
bde chen haM dang mi phyed pas :
sum cu rtsa gnyis dga' ba ni :
de kho nyid la yang dag rdzogs :
rtog tshogs phra ba'ang thim gyur pas :
sangs rgyas ye shes mtshon byed pa :
lhan cig skyes pa chen po 'char :
snyigs ma dwangs mas phug pa'i lus :
'ja' tshon lta bur rang shar nas :
bde ba che dang mi phyed pa'i :
thugs kyi rdo rje rtag pa 'grub :[  ]ye shes phyag rgya che mchog ni :
ji ltar snod bcud thams cad kun :
nam mkha'i dbyings su ro gcig bzhin :
'khor dang 'das pa'i chos rnams kun :
rig pa dri med gcig pur 'dus :
de ni rtog ge'i gnas min te :
nyan thos rang rgyal lam las 'das :
byang chub sems dpa'i yid dpyod min :
sems dpa' che mchog sngags kyi sgo :
rdo rje'i brtul zhugs spyod pa rnams :
bla ma'i byin rlabs la brten nas :
skad cig nyid la tshul 'di mthong :
de ni sems can kun gyi srog :
nam du'ang gzhig pa med pa ste :
rgyun mi chad pas rtag pa nyid :
bsam gyis mi khyab thog ma med :
dbang po rnams las yang dag 'das :
ngo bo nyid kyis yod min zhing :
mtshan nyid tsam du med pa'ang min :
sna tshogs rnam par 'byung 'gyur zhing :
byung ba'i dus nas skye ba med :
ma skyes 'gag med 'gyur ba bcas :
ji lta bur ni bsam par bya :
kun tu rtog pas ma mthong ba :
de nyid mthong ba chen po ni :
'phags pa'i bden par mngon shes pa :
lam gyi sa mtshams tsam du dbye :
'di ltar phung po khams skye mched :
sna tshogs brtan dang g.yo ba sogs :
khams gsum po ni thams cad kun :
sems tsam nyid du rnam par brtag :
sems tsam rnam par shes pa ste :
de yi chos nyid mtha' las 'das :
shes dang shes bya ro gcig par :
gang tshe rnal 'byor mngon sum mthong :
de tshe chos rnams ro gcig pa :
bde ba'i babs kyis gsal byas te :
yang dang yang du mnyam gzhag na :
sgrib pa thams cad spang bar 'gyur :
gang zhig yid na mi g.yo zhing :
rlung yang rang bab ngang du 'ching :
bya rtsol bral ba'i de kho na :
chu bo rgyun gyi ting 'dzin no :
mnyam par bzhag pa 'od gsal te :
ldang tshe bde chen zung du 'jug :
'pho ba mtha' dag rab bcom pa'i :
ye shes rdo rje mthar thug 'grub :[  ]de lta bu yi zab mo'i lam :
zla drug lo gsum bcu gnyis nas :
goms pa brtan po'i sbyor ba yis :
rdo rje bdud rtsi'i sku thob 'gyur :
rtsa rlung thig le sems dang bcas :
g.yo ba mtha' dag rab zhi ba'i :
nam mkha' lta bu'i ting 'dzin las :
'jug dang ldang bar byar med kyang :
'gyur med bde ba snying rje'i stobs :
stong pa'i srog tu rdzogs pa las :
mkha' khyab ye shes sgyu ma yis :
'khor ba ji srid gzhan don 'byung :[  ]dpal rdo rje bdud rtsi rtsa ba'i ting nge 'dzin gyi rim par phye ba ste dang po'o :
sa ma ya :[ \u0f88\u0f88\u0f88\u0f88\u0f88 ]de nas las kyi yan lag la :
sgrib pa'i dri ma zhi ba'i phyir :
rdo rje chu yi ting 'dzin ni :
bdud rtsi 'khyil bas rab bsgrub bya :
sgrib sel bum pa bzang po'i 'dab :
nad rnams sel ba'i pri yang+ku :
gdon rnams sel byed spang spos rtsa :
bgegs sel gzhan gyis mi thub   shu dag dkar po /dkar :
grib sel mkhan pa'i lo mar bcas :
gtsor byas lnga tshan gzhan yang sbyar :
tsan+dan ga bur dri ldan pa'i :
rgyun 'bab chu bo gtsang ma dang :
lhan cig bum pa'i bcud du bskyil :
bdag gi rnal 'byor sngon 'gro bas :
oM badzra a mr-ita hU~M phaT:
oM swA b+hA wa bi shud+d+ho\u0f85 haM:
stong pa'i ngang las pad zla'i steng :
b+h+rU~M las rin chen bum pa ni :
dag byed bdud rtsi'i bcud ldan dbus :
pad nyi'i gdan la hU~M dud ka :
'bar ba chen po'i 'od zer gyis :
de bzhin gshegs pa thams cad kyi :
rdo rje bdud rtsi yang dag bsdus :
thim par gyur las skad cig gis :
bcom ldan rdo rje bdud rtsi 'khyil :
ljang nag zhal gsum phyag drug pa :
g.yas dkar g.yon dmar mche ba gtsigs :
g.yas gsum dgra satwa 'bar ba dang :
ye shes ral gri rdo rje gdengs :
g.yon gsum gdug pa sdigs mdzad cing :
gtun shing 'phyar zhing zhags pa 'phen :
zhal gdangs spyan gsum smar smin dang :
dbu skra dmar ser rab tu 'bar :
khro gtum sku che yan lag rags :
spyi bor bdud rtsi'i glegs bam 'chang :
stag sham dang ni sbrul gyis brgyan :
zhabs zung gyad kyi dor stabs kyis :
bgegs kyi rgyal po pho mo mnan :
ye shes me phung 'bar ba'i dbus :
rang 'od rdo rje bdud rtsi ma :
khro chags nyams ldan pad+ma dang :
bdud rtsi'i thod pa bsnams pas 'khyud :
thabs dang shes rab snyoms zhugs sgras :
ye shes spyan drangs dbyer med bsam :
hU~M:
bde gshegs rnams ni thams cad kyi :
ye shes rdo rje bdud rtsir 'khyil :
sgrib gnyis dri ma sbyong mdzad lha :
'dir ni yang dag nye bar mdzod :
oM badzra a mr-ita kuN+Da lI e h+ye hi :
badzra sa mA dza :
gnyis su med bstim dbang yang bskur :
phyag dang mchod pa ci rigs bya :
hU~M:
gang zhig dran pa tsam gyis kyang :
'jig rten gsum po g.yo bar mdzad :
dag pa'i bdud rtsi'i mchog chen stsol :
don kun sgrub la phyag 'tshal bstod :
ces bstod bzlas pas bskul ba ni :
rang gi thugs nas 'od zer 'phros :
bum pa'i lha yi sbyor mtshams zhugs :
bde ba chen po'i rlabs g.yos pas :
thugs kar nyi steng hU~M gi mthar :
sngags kyis mtshan pa'i ye shes bskul :
de las rdo rje bdud rtsi'i rgyun :
yab yum mkha' dbyings sbubs su bskyil :
char ltar babs nas bcud la thim :
nus pa mchog tu bskyed par bsam :
oM AHhU~M swA hA:
de ni rtsa ba'i bsnyen pa ste :
'bum phrag gcig tu bzla bar bya :
de nas las kyi sbyor ba'i sngags :
oM badzra a mr-ita kuN+Da lI sho d+ha ne sho d+ha ne bi sho d+ha ne hU~M swA hA:
khri phrag gcig gis 'grub par 'gyur :
thun mthar mchod bstod 'od du zhu :
bum pa'i chu dang dbyer med bsam :
gang gis 'thor 'thung khrus byas pas :
sgrib gnyis bag chags kun sbyong na :
nad gdon bgegs dang mi gtsang rigs :
thams cad sel ba smos ci dgos :
khyad par bsgrub bya rjes 'dzin na :
bgegs kyi sbyor ba ring du bskrad :
bdud rtsi'i bum pa spyi bor bzhag :
oM:
rdo rje rtag pa'i ye shes chu :
bdud rtsi 'khyil ba'i rang bzhin gyis :
lus kyi sdig sgrib nad gdon bgegs :
mi mthun phyogs kun zhi gyur cig :
sngags kyi mthar kA ya shud+d+he shud+d+he bi shud+d+he shAn+tiM ku ru swA hA:
gzhan yang spel tshig gang 'dod sbyar :
lus kyi sgrib kun dag par bsam :
de bzhin bum pa mgrin par bzhag :
A:
rdo rje gar dbang ye shes chu :
bdud rtsi 'khyil ba'i rang bzhin gyis :
ngag gi sdig sgrib nad gdon bgegs :
mi mthun phyogs kun zhi gyur cig :
sngags kyi mthar wA ka shud+d+he shud+d+he bi shud+d+he shAn+tiM ku ru swA hA:
bum pa snying khar bzhag byas la :
hU~M:
rdo rje sems dpa'i ye shes chu :
bdud rtsi 'khyil ba'i rang bzhin gyis :
yid kyi sdig sgrib nad gdon bgegs :
mi mthun phyogs kun zhi gyur cig :
sngags mthar tsit+ta shud+d+he shud+d+he bi shud+d+he shAn+tiM ku ru swA hA:
kun la bkru zhing 'thor 'thung bya :
de nas rten 'brel rdzas kyis byab :
hU~M:
rdo rje stong pa nyid dbyings las :
bde chen bdud rtsi'i chu rgyun 'beb :
zung 'jug gcig tu 'khyil ba yi :
ye shes sgyu ma'i 'od zer gyis :
brtan g.yo'i tha mal snang zhen las :
byung ba'i sdig sgrib bag chags dang :
nad gdon grib dang mi gtsang ba :
thams cad byang zhing dag gyur cig :
kA ya wA ka tsit+ta shud+d+he shud+d+he bi shud+d+he a pA na ya swA hA:
rdo rje'i go chas bsrung bar bya :
hU~M:
stong pa'i go cha bla na med :
rdo rje bdud rtsi 'khyil ba yi :
phyag rgya'i gzugs su yongs shar bas :
sgo gsum mtshan ma'i rnam rtog bsrung :
kA ya wA ka tsit+ta badzra rak+Sha rak+Sha swA hA:
bden pa'i stobs dang shis pa brjod :
zla ba gza' las grol ba bzhin :
nad gdon sdig sgrib g.yul las rgyal :
zhi dang bkra shis bde legs 'gyur :
dpal rdo rje bdud rtsi 'khyil ba'i zhi ba rdo rje chu'i ting nge 'dzin gyi rim par phye ba ste gnyis pa'o :
sa ma ya :[ \u0f88\u0f88\u0f88\u0f88\u0f88\u0f88 ]gdon dang bgegs dang 'byung po dang :
nad rims grib dang mi gtsang ba :
drag shul mthu yis skrod byed pa :
rdo rje bdug pa'i sbyor ba ni :
hU~M mdzad chen pos bsgrub par bya :
spang spos gla rtsi shu dag gis :
'byung gdon thams cad skrod par byed :
gu gul yungs dkar a ga rus :
bgegs rnams thams cad rgyang ring 'bros :
yung ba dri ldan gnyis    tong ku dang spru nag /bcas kyis :
nad dang rims kun 'byer bar byed :
rgya spos shing tshwa mkhan pa'i rtswas :
grib dang mi gtsang g.yeng rnams sel :
gur gum tsan+dan ru rta yis :
mi mthun phyogs kun rab tu sbyong :
de ltar gsum tshan lnga dang ni :
khyad par sdig sgrib 'jig byed pa :
skye bdun ring bsrel a mr-i ta :
ji ltar rnyed pa'i phabs dang bcas :
rdo rje'i chu   lo brgyad dri chu bar pa /yis ril bur dril :
yang na rengs bu'am phur ma bya :
de nas byin gyis brlab pa ni :
rdzas nyid thod pa'i snod du bzhag :
bdag gi rnal 'byor sngon 'gro bas :
rdzas kyi dngos po bsang zhing sbyang :
stong pa'i ngang las ka pA la :
rang byung snod mchog yangs pa'i dbus :
hU~M las rdo rje bdug pa'i tshogs :
kha dog dri dang nus par ldan :
brtan g.yo'i stobs bcud kun 'dus pa :
ye shes rang bzhin chen po'i steng :
pad+ma nyi ma 'od 'bar dbus :
hU~M yig mthing nag 'phro 'du yis :
gdug pa can rnams spa bkong zhing :
sangs rgyas byang chub thugs dam bskul :
srid zhi'i stobs bcud thams cad bkug :
yongs gyur rdo rje hU~M kA ra :
mthing dkar dmar ba'i zhal gsum pa :
gtum zhing khro la bzhad pa'i nyams :
phyag drug g.yas g.yon dang po gnyis :
bgegs 'dul phyag rgya brtan par 'ching :
bar pas thabs shes mda' gzhu bkang :
tha mas rang 'dra'i mA ma kI'i :
rgyab nas 'khyud cing nu ma 'dzin :
zhal gdangs mche gtsigs spyan gsum bgrad :
dpa' gtum khro bo'i chags nyams rgyas :
stag sham sbrul dang rus pas brgyan :
zhabs zung lha chen pho mo'i steng :
drag po'i me dpung dbus na 'gying :
yab yum snyoms par zhugs pa'i sgras :
ye shes mkha' khyab sad par bsam :
hU~M:
mgon po kun gshegs thugs dam can :
bcom ldan rdo rje bdud rtsi'i lha :
gdug pa can rnams 'dul ba'i phyir :
hU~M mdzad khro bo chen por bzhengs :
oM badzra a mr-ita sa ma ya ho :
sa ma ya satwaM:
oM badzra hU~M kA ra hU~M e h+ye hi badzra sa mA dza :
dgug bstim dbang bskur mchod cing bstod :   hU~M/
'jigs pa'i hU~M sgra sogs /
thugs kar nyi ma'i dkyil 'khor steng :
hU~M yig 'bar ba chen po'i sngags :
chos nyid rang sgras bskul ba las :
lha mo rdo rje snying po ma :
mthing ga pad+ma bdug spos bsnams :
nam mkha' gang ba'i sprin spros pas :
'phags mchod 'gro ba'i sgrib gnyis sbyangs :
nad gdon bgegs tshogs rgyang ring bskrad :
ye shes rdo rje'i gur gyis bsrungs :
tshur 'dus 'khor 'das nus stobs bcud :
bdug pa'i sprin dang ro gcig par :
spyan drangs rdzas la bstims pa yis :
nus pa 'bum du bskyed par bsam :
hU~M zhes rtsa ba'i 'bru gcig po :
'bum phrag gcig tu bzlas pa yis :
rdzas la dri dang 'od dang sgra :
ya mtshan rtags ni ci yang 'byung :
oM badzra hU~M kA ra hU~M phaT:
sarba big+h+nAn ban+d+ha ban+d+ha ha na ha na da ha da ha u tsaT+TA ya u tsaT+TA ya hU~M hU~M phaT:
las sbyor khri phrag gcig gis 'grub :
mthar ni lha nyid rdzas la bstims :
hU~M mdzad nus stobs rdzogs par bsam :
rten 'brel snying pos brtan par bya :
de ltar bsgrubs pa'i rdzas kyi mchog :
bza' byug bdug dang 'chang ba dang :
dri tshor tsam gyis nad gdon zhi :
bgegs tshogs rgyang ring skrod cing srung :
bde chen ye shes 'beb par 'gyur :
khyad par byin rlabs rim pa ni :
bsgrub bya rgyud sbyang spyi bor lha :
bskyed cing spyan drangs gnyis med bsam :
sbyor ba mi mthun sbyang ba'i phyir :
bdug rdzas gu gul dang bcas sbyar :
hU~M mdzad chen pos bka' bsgos bsam :
hU~M:
nga ni rdo rje hU~M kA ra :
'jig rten 'di na su yang rung :
sgrub la bar du gcod pa yi :
sdig sgrib nad gdon bgegs rigs kun :
nga yi bka' las 'da' ma byed :
byer cig dengs shig gzhan du song :
gal te bka' las 'da' byed na :
rdul phran bzhin du brlag par 'gyur :
sngags mthar mtshon cha'i sham bu gdags :
sarba pA paM u tsaT+TA ya hU~M phaT:
sarba A ba ra Na u tsaT+TA ya hU~M phaT:
sarba gra ha u tsaT+TA ya hU~M phaT:
sarba big+h+nAn u tsaT+TA ya hU~M phaT:
sarba dz+wa ra u tsaT+TA ya hU~M phaT:
sarba ma la u tsaT+TA ya hU~M phaT:
ces brjod nyungs dkar thun gyis brabs :
lta stangs rol mo'i tsham rngam bya :
bdug pa'i sprin las khro tshogs 'phros :
mi mthun thams cad tshar bcad nas :
rdo rje'i phyag rgyas bsrungs bar bsam :
dngos gzhi byin gyis rlabs pa'i phyir :
las byed rdo rje snying po ma :
nam mkha' gang bar rab spros te :
sku gsung thugs kyi dbang bskur bsam :
bdug pa dri yi rdzas dang sbyar :
hU~M:
rdo rje bdud rtsi bde ba che :
sgrub la byin gyis rlob pa'i phyir :
hU~M mdzad khro bo chen por bzhengs :
sku yi gzi byin lus la phob :
lus kyi nad gdon sdig sgrib sol :
rdo rje'i sku ru byin gyis rlobs :
badzra kA ya dz+nyA na A we sha ya a A:
hU~M gi glu blang ting 'dzin spar :
rdzas kyi bdud rtsi lce la bzhag :
hU~M:
rdo rje bdud rtsi bde ba che :
sgrub la byin gyis rlob pa'i phyir :
hU~M mdzad khro bo chen por bzhengs :
gsung gi nus pa ngag la spor :
ngag gi nad gdon sdig sgrib sol :
rdo rje'i gsung du byin gyis rlobs :
badzra wA ka dz+nyA na a d+hiSh+Thi te swA hA:
hU~M hU~M hU~M:
dam tshig thig le snying la gdab :
hU~M:
rdo rje bdud rtsi bde ba che :
sgrub la byin gyis rlob pa'i phyir :
hU~M mdzad khro bo chen por bzhengs :
thugs kyi ye shes yid la stsol :
yid kyi nad gdon sdig sgrib sol :
rdo rje'i thugs su byin gyis rlobs :
badzra tsit+ta dz+nyA na sa ma ya satwaM:
hU~M hU~M hU~M:
rjes su lha bstim gnyis med bsam :
slob ma rdo rje hU~M mdzad gsal :
bzlas pa'i lung sbyin shis pa brjod :
'dis ni sdig sgrib thams cad sreg :
ye shes snang ba rgyud la 'char :
nad dang rims kyis 'tshe mi nus :
gdon bgegs 'byung po tshar gcod cing :
rdo rje'i go cha chen por 'gyur :
de phyir gsang chen sgrub pa yi :
lam gyi gegs sel yang dag go :
dpal rdo rje bdud rtsi hU~M kA ra'i rdo rje bdug pa'i ting nge 'dzin gyi rim par phye ba ste gsum pa'o :
sa ma ya :[ \u0f88\u0f88\u0f88\u0f88\u0f88\u0f88 ]'jig rten 'jig rten 'das pa yi :
dngos grub thams cad dbang byed pa :
ma da na yi sbyor ba ni :
rin chen mA ma kI yis bsgrub :
gtsang zhing dben pa'i gnas mchog tu :
nas 'bras gro dang me tog dmar :
se 'bru skyu ru shi kru   pho ril dkar po /sbrang :
bzang zhing dri ldan sman dang ni :
shing tog gzhan bcas legs par sbyar :
rgyun 'babs chu dang bcas te 'tshod :
mchog gi bdud rtsi'i phabs kyis bran :
ku sha bting ba'i sa gzhi la :
thod pa rin chen snod nang blug :
sgyed bu gsum gyi khar bzhag cing :
drod ldan gtsang ma'i gos kyis g.yogs :
bdag gi rnal 'byor sngon 'gro bas :
khrus byas bgegs tshogs bskrad cing bsrung :
gnas mal klu rgyal gsum du bskyed :
sardza rA dza'i spos kyis bdug :
klu sman 'o ma'i gtor ma sbyin :
oM wa ru NA ya swA hA:
oM a nan+tA ya swA hA:
oM bA su kI ya swA hA:
badzra a mr-ita ba liM ta b+hUny+dza ho :
oM:
klu rgyal chu bdag wa ru Na :
mtha' yas nor rgyas 'khor dang bcas :
bdud rtsi 'o ma'i gtor ma bzhes :
rdo rje bdud rtsi'i bka' bzhin du :
rang rang mthu rtsal dpung skyed la :
bcud kun dgug pa'i phrin las mdzod :
sarba nA ga rA dza sa ma ya satwaM:
dam mnos bka' bzhin bgyid par bsam :
mdun rten bdud rtsi'i dkyil 'khor bskyed :
mchod bstod bzlas pas thugs dam bskul :
oM:
rdo rje bdud rtsi bde ba che'i :
dkyil 'khor lha tshogs thams cad kun :
sngon gyi thugs dam rjes su dgongs :
'khor 'das dwangs bcud dbab tu gsol :
oM badzra a mr-ita ma hA su kha dz+nyA na lo ka ra sA yA na sa ma ya A we sha ya a A:
sa ma ya ho :
sa ma ya satwaM:
zhes bskul lha tshogs thams cad kun :
rjes chags gzi byin rab 'bar bsam :
sa ma ya ho :
sa ma ya satwaM:
a nu rA gA ya ho :
a nu rA gA yA mi :
dzaHhU~M baM ho :
oM sarba ta thA ga ta ma hA a nu rA gA Na badzra swa b+hA wa At+ma ko\u0f85 haM:
snyoms zhugs bde ba'i 'od zer gyis :
srid zhi'i khams kun dbang med g.yos :
dwangs bcud bde chen bdud rtsir bkug :
zhal zhugs gsang ba'i pad+mor 'khyil :
rjes chags chen por 'od zhu nas :
ye shes bdud rtsi'i gzugs su bsam :
de las slar yang skad cig gis :
rin chen bdud rtsi mA ma kI:
dmar ser nyi ma 'char kha'i 'od :
zhal gcig phyag gnyis spyan gsum pa :
rjes chags bzhad pa'i nyams dang ldan :
phyag g.yas nor bu'i lcags kyu yis :
'khor 'das kun gyi dwangs bcud 'gugs :
g.yon pas rin chen ka pA lar :
bde chen dngos grub rgya mtshor bskyil :
dar dang rin chen rus pa dang :
me tog dmar po'i rgyan gyis sgeg :
zhabs zung pad nyi bam ro'i steng :
bdud rtsi'i rgya mtsho'i klong na bzhugs :
thugs kar pad+ma nyi ma'i dbus :
brtan g.yo srid zhi kun gyi srog :
baM yig dmar ser sngags kyis bskor :
bzlas pas thugs dam rgyud bskul te :
rang 'dra'i pho nya grangs med 'phros :
'jig rten brtan g.yo'i dwangs ma dang :
bde gshegs sras bcas ye shes bcud :
lcags kyus drangs shing thod par bskyil :
zhal du bstim zhing bde bas myos :
pad+mo'i sbubs nas char ltar babs :
ma da na dang ro gcig 'dres :
mthong thos myong tshor 'khor 'das srog :
thams cad ma lus dbang byed pa'i :
ra sA yA na'i mchog tu bsam :
oM baM rat+na mA ma kI badzra a mr-ita ma hA su kha ma da na sarba sid+d+hi hU~M hU~M:
'bum phrag gcig tu bzlas shing bsgrub :
tshogs kyi mchod pas dgyes pa skyed :
bar chad bgegs byung phur bus gdab :
byin chen dbab cing brtul zhugs skyed :
'od dang sgra dang dris khyab sogs :
khyad par can gyi rtags byung na :
dngos grub blangs shing gnas gsum bzhag :
lha mo bdud rtsi'i gzugs su bsam :
phud kyi lha mchod bar pa myang :
dngos grub dbang du gyur par mos :
bdud rtsi mchog gi chu yis bsing :
sgrub dang mchod pa'i dus sogs tshe :
bla ma mchod pas byin rlabs 'beb :
yi dam lha mchod dngos grub myur :
mkha' 'gro mchod na grogs su 'du :
chos skyong mchod pas bka' bzhin byed :
bzang sman shing sna'i dud par bran :
steng gi lha rnams dbang du 'gyur :
char chu 'beb cing lo phyugs legs :
nad mug 'khrugs rtsod thams cad zhi :
nA ga'i sman sbyar klu gnas pa'i :
mtsho dang chu mig sogs su blugs :
klu rnams dbang du 'dus nas kyang :
snod bcud 'byor pa rgyas par byed :
rin chen 'bru sna tshogs tshad sbyar :
mdzod kyi phug tu bran pa yis :
gnod sbyin gter 'chang dbang du 'du :
'dod rgu'i longs spyod sprin ltar rdol :
byang sems dkar dmar sin+d+hur sbyar :
rdo rje mA kI'i ting 'dzin gsal :
gang dmigs la sbyin dga' 'dun spel :
mi rnams yid ni dbang med 'phrog :
khrag chen dang bcas he ru ka'i :
ting nge 'dzin dang bcas te gtor :
'byung po gdug pa dbang du 'gyur :
ci bgyi'i bran dang 'bangs su byed :
khyad par dam tshig dag pa dang :
dngos grub myur du thob bya'i phyir :
dpa' bo dpa' mo'i ston mo ni :
sngags pas 'bad de spyad par bya :
yar dang mar gyi tshes bcu sogs :
mkha' 'gro 'du ba'i dus chen por :
rigs bzang dam ldan skyon med pa'i :
gzhon nu'am ni gzhon nu ma :
lang tsho la babs dgu la sogs :
ji ltar rigs par snyan gsan dbab :
dga' zhing shis pa'i spyod lam bcas :
khrus byas rgyan gdags spyan drangs la :
brda dang brda yi lan bcas pas :
bsang gtor sgrub pa'i khang par gzhug :
bgegs bskrad srung ba'i 'khor los bcing :
sin+d+hu ra yi dga' 'khyil dang :
ku shar bcas pa'i 'bol stan la :
tshom bu'i gral gyi rim pas dgod :
bdag nyid rnal 'byor nus ldan bya :
pho rnams rdo rje bdud rtsi dang :
mo rnams mA ma kI la sogs :
rig pa'i lha mo'i tshogs su skyed :
dpa' bo rnal 'byor ma tshogs kun :
nyi zer rdul ltar spyan drangs nas :
thabs gcig tu ni 'khod par bsam :
dpral bar sin+d+hu'i dga' 'khyil bri :
sarba wI ra yo gi nI badzra sa ma ya satwaM:
zhes pas dam tshig gnas la bzhag :
mchod yon la sogs nyer spyod 'bul :
oM:
lha yi mchod yon yid du 'ong :
dag pa'i nyer spyod dri ma med :
bzhes shig bde ba chen por bzhes :
rdo rje'i dam tshig dag par mdzod :
oM shrI badzra rA ga ar+g+haM AHhU~M:
zhes sogs rim par spel te bya :
de bzhin mig sman mig la byug :
oM:
bde chen rol mo las byung ba'i :
rdo rje'i mig sman bla med pa'i :
mchod pas bdag la dgyes mdzad nas :
dga' bzhi'i ye shes bskyed du gsol :
oM shrI badzra rA ga any+dza naM AHhU~M:
de bzhin rdo rje'i so rtsi dbul :
na bza' me tog dmar pos brgyan :
oM shrI badzra rA ga tam+bu lA ya AHhU~M:
oM shrI badzra rA ga wasatrA yA aHhU~M:
oM shrI badzra rA ga puSh+pe mA lA ya AHhU~M:
bstod dang tshogs kyi mchod pa dang :
swasti ka yi zhal zas sbyin :   bur sbrang mar nag chang gis sbrus pa'i bshos bu dmar po dga' 'khyil gyi dbyibs can no /
khyad par grub pa ma da na :
thod pa la sogs snod du bskyil :
rang dang bsgrub bya'i mdun bstar la :
oM AHhU~M ha ho hrI:
sku gsung thugs kyi ma da na :
kha dog dri dang ror ldan pa :
bla na med pa'i dam tshig gis :
kun nas 'dus pa'i tshogs la mchod :
gnyis med mnyam pa'i ngang du bzhes :
nyams chag sdig sgrib dag pa dang :
lhan skyes bde ba'i ye shes phob :
'khor ba dang ni myang 'das kyi :
dwangs bcud mi shigs thig ler sdus :
rtsa rlung khams kyi bar chad sol :
thun mong las kyi dngos grub dang :
mchog gi ye shes bstsal du gsol :
oM shrI badzra rA ga ma da na a mr-ita ma hA su kha AHhU~M:
zhes mchod rten gyis bzhes pa yi :
lhag ma rang gi snod du bstsal :
dpa' bo dang ni rnal 'byor ma'i :
byang sems bdud rtsi dngos su bsam :
oM sarba wI ra yo gi nI ma hA su kha ma da na a mr-ita sid+d+hi ku ru ku ru ho :
zhes brjod lhag ma med par btung :
rtsa khams bdud rtsi'i rgyun gyis gang :
lus dkyil lha rnams rab tu mnyes :
zag med bde bas dgyes par bsam :
bde chen mchog gi brtul zhugs skyed :
nus pa thob na gsang spyod bya :
yang na yul gyi gzugs sgra dang :
dri ro reg bya'i bde ba mchog :
yid la byas te bde chen spel :
bsam gyis mi khyab ngang du bzhag :
rtsa ba'i ltung ba'ang byang 'gyur zhing :
phyag rgya'i ye shes myur 'grub 'gyur :
rjes ni gos dang rgyan gyi rigs :
dmar po'i yon gyis mnyes byas la :
oM:
rdo rje rjes chags rang bzhin nyid :
gos dang rgyan gyi khyad par dag :
ci bde bar ni bzhes nas kyang :
bde chen rtag pa'i bkra shis stsol :
oM shrI badzra rA ga wAsatra a laM ka ra AHhU~M:
lhag ma gtong zhing glu gar bya :
smon lam bkra shis rgyas par brjod :
nongs pa bshags la rang gnas gshegs :
de ltar 'du dang gnas pa dang :
'gro ba'i dus kyi gnas skabs su :
bde chen 'bar ba rab yin te :
chags dang yid dga' 'dzum sogs 'bring :
tha mal gnas pa tha ma ste :
de las ldog ste na tsha dang :
rtsod dang khro sogs ngan par bshad :
ngan na rdo rje'i bdug pas bsang :
mnyam pa nyid kyi lta gding skyed :
slar yang bskyar bas 'grub par 'gyur :
'dis ni dpa' bo dpa' mo kun :
dngos su mchod pa'i bsod nams 'thob :
bsod nams stobs kyis sdig sgrib dag :
lhag par dam tshig nyams chag skong :
gnas yul mkha' 'gro mkha' 'gro ma :
dbang 'dus lam gyi grogs su 'gyur :
srid dang mya ngan 'das pa yi :
ye shes dwangs ma 'dus pa las :
thun mong dngos grub tshegs med cing :
mchog gi ye shes myur du 'char :
de phyir sngags kyi rnal 'byor pas :
shin tu gsang bas spyad par bya :
gsang chen rdzas kyi byin rlabs ni :
rgyud sbyang slob ma mA ma kI'i :
dam tshig phyag rgyar gsal btab la :
gsang gsum ye shes bstim pa'i phyir :
grub pa'i dam rdzas spyi bor bzhag :
oM:
ji snyed 'khor 'das thams cad kyi :
gzi brjid dwangs ma 'dus pa'i bcud :
rdo rje bdud rtsi mA ma kI'i :
sku yi dbyig tu dbang bskur ro :
oM badzra a mr-ita mA ma kI ma hA su kha ma da na kA ya dz+nyA na A we sha ya oM:
sku las sku 'phros gnyis pa thim :
rdo rje'i sku ru gyur par bsam :
mgrin par bzhag cing lce la sbyin :
A:
ji snyed 'khor 'das thams cad kyi :
srog gi dwangs ma 'dus pa'i bcud :
rdo rje bdud rtsi mA ma kI'i :
gsung gi dbyig tu dbang bskur ro :
oM badzra a mr-ita mA ma kI ma hA su kha ma da na wA ka dz+nyA na sa ma ya a A:
lha nyid 'od zhu bdud rtsi yis :
rdo rje'i gsung du bsgrubs par bsam :
sin+d+hur zhun mar dang bcas sbyar :
snying khar bzhag cing bku mnye bya :
hU~M:
ji snyed 'khor 'das thams cad kyi :
ye shes dwangs ma 'dus pa'i bcud :
rdo rje bdud rtsi mA ma kI'i :
thugs kyi dbyig tu dbang bskur ro :
oM badzra a mr-ita mA ma kI ma hA su kha ma da na tsit+ta dz+nyA na sa ma ya satwaM hU~M hU~M hU~M:
bde chen mchog gi ye shes 'bar :
thugs kyi rdo rje mngon gyur bsam :
shis pa brjod pas mnga' yang gsol :
dbang 'di lan gcig thob pas kyang :
rtsa ba yan lag nyams chag 'dag :
'khor 'das ye shes dbang du 'du :
dngos grub myur du thob par 'gyur :
de phyir gsang mchog spyod pa yi :
lam gyi bogs 'don yang dag go :
dpal rdo rje bdud rtsi mA ma kI ma da na'i ting nge 'dzin gyi rim par phye ba ste bzhi pa'o :
sa ma ya :[ \u0f88\u0f88\u0f88\u0f88\u0f88\u0f88\u0f88 ]rdo rje'i tshe dang lang tsho dang :
ye shes lhag par rgyas pa'i phyir :
bdud rtsi mchog gi dngos grub ni :
rigs bzhi yongs rdzogs sgo nas bsgrub :
gangs khrod nags tshal mtsho gling sogs :
bkra shis dben zhing nyams dga' bar :
sa yi cho ga tshul bzhin bya :
las su rung bar gyur pa na :
phyi 'khor mtshams kyi srung ma ni :
mthu chen rgyal po sde bzhir bcol :
sku'am sngags byang mchod gtor bsham :
rang nyid rdo rje bdud rtsi yi :
thugs nas 'od zer 'phros pa yis :
mchod gtor 'dod yon phung por bsgyur :
rgyal chen 'khor bcas spyan drangs bsam :
oM AHhU~M ha ho hrI:
hU~M:
bdud rtsi gsang ba'i dkyil 'khor che'i :
mtshams kyi phrin las mdzad pa'i phyir :
mthu chen rgyal po chen po bzhi :
'khor bcas 'dir gshegs brtan par bzhugs :
e h+ye hi :
badzra sa mA dza :
dzaHhU~M baM ho :
oM d+h+r-iSh+Ta rASh+TA ya swA hA:
oM bai ru D+ha kA ya swA hA:
oM bi rU pak+ShA ya swA hA:
oM bai shra ma NA ya swA hA:
sa pa ri bA ra i daM ba liM ta b+huny+dza ho :
oM badzra puSh+pe d+hU pe A lo ke gan+d+he nai bid+yA shab+da pU dza ho :
ting 'dzin sngags rgyas byin brlabs pa'i :
mchod gtor bzang po 'di bzhes la :
bar chad bgegs tshogs srung ba yi :
rdo rje mtshams kyi phrin las mdzod :
ces gsol sngags kyis brtan par bya :
shis pa brjod cing me tog 'thor :
bar du bgegs tshogs gnon pa'i phyir :
sgo drung gzugs brnyan sbyor ba la :
sgrub pa'i bar chad thams cad bstim :
hU~M mdzad chen po'i nga rgyal gyis :
phur bus gdab cing gar gyis mnan :
hU~M:
rdo rje bdud rtsi hU~M mdzad che :
stod ni khro rgyal 'jigs pa la :
sku smad phur bu'i dbal ldan pas :
sgrub la 'tshe ba'i snying khar gdab :
oM badzra hU~M kA ra badzra kI li kI la ya sarba big+h+nAn mA ra ya phaT:
hU~M hU~M:
rdo rje khro bo'i gar mdzad pas :
rkang mtheb sen mo'i khyon gyis kyang :
tshangs pa'i yul sa gnon bgyid na :
bar chad bgegs la smros ci dgos :
oM badzra hU~M kA ra badzra kI li kI la ya sarba big+h+nAn satwaM b+ha ya hU~M hU~M:
sgo gong phur bu sngags bcas gdags :
dam tshig bskyed cing ye shes bstim :
mchod gtor 'bul zhing phrin las bcol :
oM badzra hU~M kA ra sa pa ri wA ra i daM ba liM ta b+hUny+dza ho :
oM shrI he ru ka puSh+pe d+hU pe A lo ke gan+d+he nai wid+yA shab+da AHhU~M:
hU~M:
rdo rje ye shes bdud rtsi che :
hU~M gi sgra mdzad bgegs dpung 'dul :
khro rgyal chen po 'dir bzhugs la :
srung ba mtshams kyi phrin las mdzod :
brtan bzhugs gsol zhing bkra shis brjod :
gsang ba snod bcud byin brlab phyir :
rang nyid rdo rje khrag 'thung che :
mA ma kI dang mnyam sbyor ba :
snyoms zhugs rjes chags 'od dang sgras :
rgyal ba mchod cing thugs dam bskul :
'jig rten g.yos shing nyon mongs sbyangs :
khams gsum dregs pa dbang med bkug :
zhal du zhugs shing lte ba nas :
ye shes me yis snyigs ma bsregs :
dwangs ma byang sems bdud rtsi dang :
lhan cig yum gyi mkha' ru 'khyil :
de las char ltar babs pa yis :
snod bcud dngos 'dzin dri ma sbyangs :
he ru ka yi zhing du bsam :
byang sems bdud rtsi phyogs kun sbreng :
hU~M:
rdo rje khrag 'thung yab dang yum :
mnyam par sbyor ba'i byang chub sems :
'jig rten dregs pa btul ba'i bcud :
'khor 'das srog gi dwangs ma yi :
snod bcud gzung 'dzin yongs su sbyangs :
bar chad bdud bgegs chos dbyings thim :
ma 'gags rol pa chen po las :
phyi snod 'og min mchog gi zhing :
nang bcud he ru ka yi lha :
sgyu 'phrul rgyan du 'bar gyur cig :
oM badzra a mr-ita dz+wa la dz+wa la b+h+yo hU~M hU~M phaT:
gnas yul dur khrod sa sna dang :
bkra shis sa las stegs bu bzhengs :
bdud rtsi 'khyil pa'i nga rgyal gyis :
rdo rje'i chu yis chag chag gdab :
hU~M:
rdo rje bdud rtsi 'khyil ba yi :
byang chub sems kyi sprin chen po :
rtog pa'i dri ma zhi ba dang :
de nyid bde chen snod gyur cig :
oM AHhU~M swA hA badzra a mr-ita kuN+Da lI hU~M hU~M:
de dbus pad+ma 'dab bzhi bri :
ye shes lnga yi don mtshon bsam :
oM badzra pany+tsa dz+nyA na maN+Da la AHhU~M:
de nas sgrub rdzas dgod pa ni :
mtshan nyid ldan pa'i ka pA lar :
dbus su gtso bor gyur pa ni :
na ra'i sha   mi'i sha /dang mU tra   dri chu /ste :
brda dang rigs su gyur pa'i sman :
ru rta gla rtsi spos dkar dang :
pri yaM tigata pi ling sogs :
kha dang tsha ba'i ro rnams gsag :
shar du ga bi   ba lang sha /biSh+Tha   dri chen /dang :
ra mo shag sogs rtsa ba drug :   rtsa ba lnga dang gro ma /
brag zhun dzA ti a ru ra :
shing mngar sbrang rtsi ka ra sogs :
mngar ba'i rigs rnams tshogs par bya :
lho ru ha ya   rta sha dang /shu kra   khu ba /dang :
dbang lag ga bur thal dkar rdor :
sug smel cu gang skyu ru ra :
star bu bse yab la sogs pa :
skyur ba'i ro dang ldan pa gsag :
nub tu shwa na   khyi sha dang /rak+ta   khrag /dang :
ga dur sin+d+hu tsan dan dmar :
li shi rgyam tshwa mchog la sogs :
lan tshwa'i ro rnams tshogs par bya :
byang du hasti   glang chen sha dang /go ro   klad pa /tsa :
ga bur cong zhi tsan dan dkar :
zho sha'i rigs dang rtag tu ngu :
kaN+Da kA ri sle tres sogs :
ska ba gtsor gyur thams cad gsag :
rdzas kyi bgegs dang dri sbyang phyir :
rdo rje bdug pas rab tu bdug :
bdud rtsi 'khyil ba'i nga rgyal bcas :
rdo rje chu yis bkru bar bya :
dar snas dril zhing tshon skud kyis :
bcings te bzhag pa'i mtha' skor du :
phyi nang mchod tshogs rgyas par bsham :
rdo rje mA ma kI yis bran :
ye shes dbab cing gzi byin skyed :
de ni sbyor ba'i rim pa 'o :
dngos gzhi bsnyen dang nyer sgrub dang :
sgrub dang sgrub pa chen po bzhi :
dang po bsnyen pa'i rim pa ni :
bdag gi rnal 'byor sngon 'gro bas :
mdun rten bsang zhing stong par sbyangs :
stong pa'i ngang las skad cig gis :
snod ni pad+ma b+hany+dza che :
rdo rje btsun mo'i b+ha ga dang :
dbyer med gsang ba mchog gi zhing :
rang byung mtshan nyid yongs rdzogs dbus :
bcud rnams rigs lnga ye shes lnga :
bdud rtsi'i rgya mtsho chen por 'khyil :
mkha' khyab 'od zer 'phro ba'i klong :
pad+ma nyi zla'i gdan steng du :
rigs kyi sa bon 'bru bcu las :
rdo rje sems dpa' rtag pa dang :
rin chen nyi ma gar gyi dbang :
rta yi rgyal po bdud rtsi 'khyil :
mthing dkar ser dmar ljang gu'i mdog :
kun kyang zhal gsum phyag drug pa :
dgra satwa ral gri rdo rje g.yas :
sdigs mdzub gtun shing zhags pa g.yon :
mche ba gtsigs shing spyan gsum bgrad :
dbu skra smar smin me ltar 'bar :
spyi bor bdud rtsi'i glegs bam 'chang :
stag sham rin chen sbrul gyis brgyan :
rang 'dra'i yum 'khyud bgegs kyi steng :
g.yon brkyang 'jigs pa'i tshul gyis bzhugs :
dpa' bo dang ni rnal 'byor ma :
sman gyi lha dang lha mo'i tshogs :
bye ba bsam yas 'khor gyis bskor :
rdo rje gsum dang mi phyed pa'i :
bde ba chen po'i 'od zer gyis :
ye shes 'khor lo spyan drangs bsam :
spyan 'dren la sogs las rim ni :
ji ltar rigs pa sbyar byas la :
mtheb srin rdo rje'i gzungs thag bcas :
rang gi thugs nas 'od 'phros pas :
mdun bskyed lha tshogs thugs rgyud bskul :
de yi thugs ka'i 'od zer gyis :
'khor 'das rigs lnga ye shes lnga'i :
dwangs bcud rang dbang med par bkug :
zhal zhugs byang sems bdud rtsi dang :
dbyer med gsang ba'i sbubs su 'khyil :
char ltar babs te rdzas la thim :
ma dag skyon rnams kun sbyangs shing :
dag pa rigs lnga ye shes lngas :
nyon mongs phung po nad gdon gyi :
rtog pa sbyong ba'i bdud rtsir bsam :
oM AHhU~M swA hA:
rtsa ba dang ni las kyi sngags :
oM AHhU~M mUM oM lAM swA mAM AHpAM hA tAM badzra a mr-ita kuN+Da lI hU~M hU~M:
grwa zur ma nyams chad med bzla :
thun drug tshogs kyi mchod pa bya :
bar chad rtags byung hU~M mdzad kyi :
nga rgyal dang bcas phur bus gzir :
hU~M:
nga ni rdo rje hU~M kA ra :
khrag 'thung kun gyi nus stobs rdzogs :
phrin las phur bu 'bar ba yis :
bar chad bgegs tshogs snying la gzir :
oM badzra hU~M kA ra hU~M hU~M:
oM g+ha g+ha g+hA ta ya g+hA ta ya sarba duSh+TAn phaT:
kI la ya kI la ya sarba pA paM phaT:
hU~M hU~M hU~M badzra kI la ya badzra d+ha ra a dz+nyA pA ya ti sarba big+h+nAn kA ya wA ka tsit+ta badzra kI la ya hU~M phaT:
hU~M sgra brjod cing dkyil 'khor bskor :
phyogs mtshams kun nas lta stangs gzir :
rdo rje bdug pa'i sbyor bas bskrad :
thun brabs rol mo'i tsham rngam bya :
ye shes gzi byin dbab pa dang :
thugs dam gnad nas bskul ba'i phyir :
rdo rje mA kI'i ting 'dzin gsal :
bdud rtsi 'thor zhing spos kyis bdug :
rtse gcig gdung ba'i dbyangs dang bcas :
hU~M:
mkha' ltar khyab pa'i zhing khams nas :
rig 'dzin sa la gshegs pa yi :
dus gsum rtsa brgyud bla ma rnams :
thugs dam chen po'i dus la bab :
glog ltar myur ba'i thugs rje yis :
gnas 'dir spyan 'dren gshegs su gsol :
sgrub gnas 'di la byin chen phob :
rnal 'byor rnams la dbang mchog skur :
sgrub rdzas ye shes bcud du skyil :
bde chen bdud rtsi'i dngos grub stsol :
oM sarba ma hA gu ru e A ral+li hrIM hrIM pheM pheM:
dz+nyA na A we sha ya a A:
hU~M:
'og min rdo rje btsun mo'i mkha':
gsang ba mchog gi dgyes pa na :
thams cad bdag nyid rtag bzhugs pa'i :
sku mchog rdo rje he ru ka :
gsung mchog badzra hU~M kA ra :
thugs mchog rdo rje bdud rtsi che :
yon tan rin chen mA ma kI:
phrin las bde chen 'khyil ba yi :
thams cad bdud rtsi'i dkyil 'khor lha :
thugs dam chen po'i dus la bab :
glog ltar myur ba'i thugs rje yis :
gnas 'dir spyan 'dren gshegs su gsol :
sgrub gnas 'di la byin chen phob :
rnal 'byor rnams la dbang mchog skur :
sgrub rdzas ye shes bcud du skyil :
bde chen bdud rtsi'i dngos grub stsol :
oM badzra a mr-ita sarba maN+Dal e A ral+li hrIM hrIM pheM pheM:
dz+nyA na A be sha ya a A:
hU~M:
'jig rten zhing khams rab 'byams nas :
ye shes dpa' bo rnal 'byor ma :
las kyi tshul snang pho nya'i tshogs :
khyad par badzra a mr-i ta'i :
dam tshig mchog la gnas pa yi :
bdud rtsi'i lha mo 'od 'chang ma :
sman gyi lha mo yid 'phrog ma :
rtsi yi lha mo grub pa mo :
bcud kyi lha mo myos byed ma :
me tog lha mo mdangs ldan ma :
'bras bu'i lha mo nor rgyun ma :
nags kyi lha mo rma bya'i mgrin :
rang rang 'khor tshogs bsam mi khyab :
lha dang drang srong grub pa'i tshogs :
kun kyang blang dor med pa yi :
brtul zhugs mchog gi gzi byin skyed :
thugs dam chen po'i dus la bab :
glog ltar myur ba'i thugs rje yis :
gnas 'dir spyan 'dren gshegs su gsol :
sgrub gnas 'di la byin chen phob :
rnal 'byor rnams la dbang mchog skur :
sgrub rdzas ye shes bcud du skyil :
bde chen bdud rtsi'i dngos grub stsol :
oM sarba wI ra yo gi nI b+hai Sha dz+yA de wI e A ral+li hrIM hrIM pheM pheM:
dz+nyA na A we sha ya a A:
zhes bskul nam mkha' gang ba yi :
bla ma yi dam pho nya'i tshogs :
bdud rtsi sman gyi char 'beb bzhin :
sgrub pa'i rdzas la thim par bsam :
hU~M gi glu blangs gar bskor bya :
de ltar rtse gcig brtson pa yis :
bzlas brjod khri phrag gsum bzlas pas :
'od dang sgra dang dri dang ni :
nyams dga' rlung rig dwangs par 'char :
de tshe mchod bstod dngos grub gsol :
lha rnams yi ge'i gzugs su gyur :
de yang rdzas la thim pa yis :
dri med ye shes rigs lnga'i dngos :
bdud rtsi'i phung po mchog tu bsam :
hU~M mUM oM lAM swA mAM AHpAM hA tAM hU~M hU~M hU~M:
rjes kyi las rim mthar phyin bya :
bdud rtsi 'khyil ba la bsten nas :
zhi ba mchog gi dkyil 'khor du :
khrol bu sgrub pa'i rim pa ste :
dam rdzas bsnyen pa'i ting 'dzin no :
gnyis pa nye bar sgrub pa ni :
hU~M zhes brjod cing srad bu dang :
dar gyi dkris rnams bsal byas la :
rdzas kun so sor gtun du bstsal :
rang dang rig ma hU~M kA ra :
yab yum nga rgyal cher bskyed la :
hU~M:
e dbyings yum gyi gtun khung du :
waM yig rdo rje'i gtun bu yis :
tha mal snang zhen rags pa kun :
byang chub sems kyi thig ler bstim :
oM badzra hU~M kA ra mA ma kI ha na ha na hU~M phaT:
ces dang hU~M gi dbyangs bcas btul :
drod thob snyoms par 'jug bzhin pas :
bde chen gzi byin mchog tu sbar :
phye ma sngar ltar tshoms su bcad :
rgya dang bcas bzhag mchod gtor bsham :
bdag gi rnal 'byor sngon 'gro bas :
mdun rten bsang zhing sbyang byas te :
stong pa'i ngang las skad cig gis :
snod bcud sngar ltar gsal btab la :
snod ni pad+ma b+hany+dza'i sogs nas /
'phro ba'i klong :
zhes pa'i bar brjod /
pad+ma nyi ma'i gdan gyi steng :
hU~M yig rigs lnga yongs gyur las :
rdo rje bdud rtsi hU~M kA ra :
mthing dkar ser dmar ljang ba'i mdog :
zhal gsum phyag drug zhabs gnyis bgrad :
spyan gsum smar smin dbu skra 'bar :
rdo rje bdud rtsi'i cod paN can :
rtsa phyag hU~M mdzad phyag rgya 'ching :
bar pa gnyis kyis mda' gzhu 'gengs :
tha mas rang 'dra'i yum la 'khyud :
stag sham sbrul rgyan mi sdug chas :
ye shes me phung rab 'bar dbus :
lha chen pho mo'i gdan la 'gying :
dpa' bo dang ni rnal 'byor ma :
sman gyi lha dang lha mos bskor :
yab yum snyoms zhugs hU~M gi sgras :
rdo rje'i lus su byin brlabs shing :
ye shes 'khor lo spyan drangs bsam :
las kyi rim pa ci rigs bya :
rang gi thugs nas 'od zer 'phros :
mdun bskyed bde chen gzi byin bskul :
hU~M gi sgra yis sangs rgyas mchod :
byang chub sems dpa'i thugs dam bskul :
nyan rang 'gog pa'i gnyid las bslangs :
gdug pa can rnams spa bkong zhing :
'khor 'das rang dbang med par g.yos :
dwangs bcud hU~M yig rnam lnga'i sprin :
phra rab rdul gyi char du babs :
zhal zhugs sbyor mtshams nas brgyud de :
sman gyi phra rab rdul la thim :
rdul snyed srid dang zhi ba yi :
ye shes snying po 'dus par bsam :
hU~M yig lnga sbrel khri ru bzla :
skabs su las sngags 'di yang sbyar :
oM badzra hU~M kA ra hU~M mUM:
bud+d+ha hU~M kA ra oM lAM:
rat+na hU~M kA ra trAM mAM:
pad+ma hU~M kA ra hrIHpAM:
karma hU~M kA ra hA tAM:
pany+tsa mAM sa a mr-ita sarba sid+d+hi hU~M hU~M hU~M hU~M hU~M:
tshogs mchod bgegs 'dul byin dbab sogs :
ji ltar smras pa bzhin du bya :
dri bzang rdul gyi char 'bebs shing :
'ja' sprin me tog rol mo'i sgra :
de sogs ya mtshan rtags byung na :
dngos grub blang zhing hU~M lnga brjod :
hU~M:
bgegs 'dul rdo rje hU~M kA ra :
rigs lnga yab yum hU~M du gyur :
sman gyi rdul dang dbyer med 'dres :
nyon mongs bgegs 'dul mchog tu bsam :
hU~M badzra pany+tsa hU~M kA ra sa ma ya satwaM:
bdud rtsi hU~M mdzad la bsten nas :
gtum chen mchog gi dkyil 'khor du :
phye ma sgrub pa'i rim pa ste :
nye bar sgrub pa'i ting 'dzin no :
gsum pa sgrub pa bya ba ni :
phye ma phyogs gcig bsdus byas la :
mchog tu snyoms zhugs zil pa'am :
rin chen mA ma kI yis sbol :
skye bdun dwangs ma ro tsa na :
mchog grub gdung dang byang sems sogs :
dngos grub dgug pa'i slad du gdab :
ci rigs gong bu'i tshul du gcad :
snod du bstsal la rgya yis gdab :
dkyil 'khor tshul bzhin bzhengs pa'i khar :
drod 'beb sbyor ba dang bcas dgod :
rgyan dang mchod gtor mdzes par bya :
bdag gi rnal 'byor sngon 'gro bas :
mdun rten bsang zhing stong par sbyang :
stong pa'i ngang las skad cig gis :
snod bcud sngar ltar gsal btab la :
sna tshogs pad zla'i gdan gyi steng :
rdo rje bdud rtsi yab yum ni :   hU~M yig yongs gyur sogs nas /
phyed skyil rol :
zhes pa'i bar brjod /
dpa' mo brgyad kyis bskor bar gsal :
gzhan yang dpa' bo rnal 'byor ma :
sman gyi lha dang lha mo'i tshogs :
snyoms 'jug chags pa chen po yis :
'khor 'das dwangs bcud dbang med 'gugs :
gtso bo'i thugs kar khrag 'thung dpal :
gsal gdab ye shes spyan drangs sogs :
ji ltar smos pa bzhin du bya :   gtso bo'i thugs kar pad nyi'i sogs nas /
bstod pa'i bar sgrub thabs ltar /
bdag srog rdo rje'i sngags kyi 'od :
byang chub sems kyi thig le'i sprin :
sbyor ba'i pad+mo nas byung ste :
mdun bskyed lha tshogs kun la phog :
shin tu chags pa chen po yis :
snyoms zhugs bde ba'i gzi byin 'bar :
rdo rje A ral+li yi sgras :
'khor 'das dngos kun shig shig g.yos :
'phags pa kun gyi thugs dam bskul :
'jig rten dwangs bcud dbang med 'phrog :
kun kyang grub pa'i ra sA yA:
'chi med bdud rtsi'i rgyun chen por :
zhal du drangs shing thugs kar thim :
sngags dang lhan cig bdud rtsi'i rgyun :
rdo rje'i lam nas pad+mar bskyil :
pra be sha yis gsang sgo bye :
A be sha yis char ltar phab :
kuN+Da lI yis bcud la bstims :
mthong tshor myong reg thams cad kun :
bde chen ye shes dbang byed pa'i :
dngos grub gong bur 'dril bar bsam :
oM badzra a mr-ita ma hA su kha sarba sid+d+hi hU~M hrIHThA:
de ni rtsa ba'i rig pa ste :
khri phrag gcig tu bzla bar bya :
e A ral+li sarba dz+nyA na a mr-ita hrIM hrIM pheM pheM wA shaM ku ru ho :
bdud rtsi dgug pa'i rim pa 'o :
dz+nyA na a mr-ita ra sA yA na hU~M hU~M:
dgug bstim gyi sngags 'di gnyis rtsa sngags dang sbrel nas bzla /
bkug pa'i bdud rtsi thugs kar bstim :
oM badzra a mr-ita e wa~M pra be sha ya phaT:
gsang ba chen po'i sgo phyes la :
oM badzra a mr-ita dz+nyA na sid+d+hi A be sha ya a A:
bdud rtsi bde ba'i char chen dbab :
oM badzra pany+tsa mAM sa a mr-ita ma hA su kha dz+nyA na kuN+Da lI hU~M hU~M:
zhes pas dam ye dbyer med bstim :
de rnams ji ltar rigs pa bzla :
tshogs kyi mchod pa la sogs pa :
gong du smos pa ji bzhin spyad :
ya mtshan gzugs dang snyan pa'i sgra :
bde chen 'bebs dang bcud rnams las :
dri ro 'od dang 'phel ba sogs :
rtags mtshan thon nas dngos grub blang :
mthar ni thod par mA kI bran :
hU~M:
rdo rje bdud rtsi bde ba che :
rjes chags rol pa'i ye shes dbyig :
grub pa'i rdzas dang dbyer med pa'i :
thugs rje'i gzi byin bskyed du gsol :
oM badzra a mr-ita ma hA su kha sa ma ya ho :
sa ma ya satwaM:
su ra tA satwaM dzaHhU~M baM ho :
hU~M hU~M hU~M:
rdo rje'i sngags kyis bskul ba las :
lha rnams gong bur 'dril bar bsam :
slar yang byin dbab brtan par bya :
rdo rje bdud rtsi la bsten nas :
rjes chags dbang gi dkyil 'khor du :
gong bu sgrub pa'i rim pa ste :
bde chen sgrub pa'i ting 'dzin no :
bzhi pa sgrub pa chen po ni :
de nas dam tshig ldan pa yis :
yid gzhungs blo ni rtse gcig pas :
khrag 'thung chen po'i nga rgyal gyis :
legs par bsnur la ril bu ni :
sran chung tsam du bsgril byas la :
gur gum gi wang kha dog bsgyur :
sngar ltar thod pa'i snod du bstsal :
dar gyis dril zhing srad bus dkri :
dkyil 'khor dbus bzhag gzi byin dbab :
dur khrod rdzas kyi mchod gtor bsham :
bdag gi rnal 'byor sngon 'gro bas :
mdun dkyil bsang zhing stong par sbyang :
stong pa'i ngang las 'byung rim dang :
rin chen ri rab 'bar ba'i steng :
phyi ltar pad+ma b+hany+dza'i snod :
yangs shing rgya che mtha' dbus bral :
nang na ye shes gzhal med khang :
rat+na dur khrod rdzas kyis spras :
mtshan nyid thams cad yongs rdzogs pa :
gsal dag 'od zer 'bar ba'i klong :
ril bu yongs gyur skad cig gis :
sna tshogs pad zla nyi ma'i steng :
hU~M las rdo rje hU~M gis mtshan :
spro bsdus 'od kyi gong bu las :
rdo rje bdud rtsi he ru ka :
sku dang rtsa zhal nam mkha'i mdog :
g.yas smug g.yon ser rgyab zhal dkar :
rnam 'gyur mi bzad khro bo'i nyams :
zhal gdangs ljags 'dril mche ba gtsigs :
spyan gsum dbu skra smar smin 'bar :
bdud rtsi'i glegs bam spyi bor 'chang :
g.yas bzhi rdo rje rgyu ma'i phreng :
tshangs pa'i mgo bo rtse gsum bsnams :
g.yon bzhi kha T+wAM thod khrag dang :
srin po 'ching zhing rus phreng 'phyar :
stag sham rin chen rus pa dang :
rgyu ma me tog phreng bas brgyan :
rang 'od mA kI khros mas 'khyud :
ye shes me lce 'bar ba'i klong :
g.yon brkyang dregs pa'i steng na 'gying :
thugs kar bdud rtsi bde ba che :
ljang ser rdo rje dril bu bsnams :
rang 'dra'i yum 'khyud pad zla'i steng :
kha sbyor bde bas dgyes par bzhugs :
yab yum mnyam sbyor byang chub sems :
hU~M yig brgyad kyi sprin spros pas :
sna tshogs pad+ma'i 'dab ma la :
shar du ser mo gtsigs byed ma :
lho ru dmar mo rab gtsigs ma :
nub tu sngon mo gdol pa mo :
byang du g.yung mo du ba'i mdog :
shar lhor ser skya gtum mig ma :
lho nub nag mo rigs can ma :
nub byang ser mo drag shul can :
byang shar nag mo 'jigs byed ma :
kun kyang ral gri thod khrag 'dzin :
khro mo'i nyams dang chas kyis brgyan :
pad nyi dur khrod ro steng bzhengs :
sgo bzhir lcags kyu zhags pa dang :
lcags sgrog dril bu'i phyag rgya can :
dkar dmar ser dang du ba'i mdog :
g.yon rnams sdigs mdzub thugs kar 'ching :
rdo rje'i gtsug phud cod pan 'chang :
'od dmar phreng ba'i klong na rol :
bar khyams mchod pa'i lha mo dang :
dur khrod sha za'i tshogs kyis bskor :
rdo rje pad+mar bstsal ba las :
bde chen thig le'i gzi byin 'bar :
rol pa chen po'i 'od zer gyis :
mkha' khyab ye shes sad par bsam :
hU~M:
rdo rje bdud rtsi nye bar zhi ba mchog gi dbyings :
'jigs byed chen po he ru ka yi rnam par bzhengs :
sprul pa'i mkha' 'gro khrag 'thung mang po'i 'khor dang bcas :
dam tshig dbang gis myur du dgongs shing gshegs su gsol :
oM badzra a mr-ita ma hA su kha hU~M hU~M:
shrI he ru ka e h+ye hi :
sa ma ya ho :
sa ma ya satwaM:
e A ral+li hrIM hrIM pheM pheM pheM:
hU~M:
dam tshig rdzas dang dbyer med pa'i :
phyag rgya sgyu ma'i grong khyer du :
ye shes rdo rje khrag 'thung lha :
dzaHhU~M baM hoHdgyes par rol :
sa ma ya tiSh+Than+tu :
slar yang rol pa'i 'od zer gyis :
dbang lha nam mkha' gang bar bsam :
byang chub sems kyi dbang bskur bas :
rigs lnga'i phyag rgyas dbur brgyan bsam :
oM hU~M trAM hrIHAHa b+hi Shiny+tsa hU~M:
sa ma ya satwaM:
ho :
'jigs byed chen po mche ba gtsigs :
bdud 'joms rgyu ma'i phreng bas brgyan :
dam tshig sha chen khrag la gsol :
he ru ka dpal phyag 'tshal 'dud :
shrI he ru ka maN+Da la na mA mi :
hU~M:
nam mkha' las byung lha mo ni :
drag shul 'jigs pa chen mo'i tshogs :
dur khrod rdzas mchog dang sbyar te :
khrag 'thung dgyes pa'i gar gyis mchod :
oM shrI he ru ka maN+Da la sa pa ri wA ra ma hA sh+mA sha na puSh+pe d+hU pe A lo ke gan+d+he nai wid+yA shab+da pU dza ho :
sman dang gtor ma rak+tas mchod :
hU~M:
mchog tu zhi ba snying rje ngom pa'i ye shes ni :
rgod gshe drag shul sngags kyi srog tu zhugs pa las :
sgeg dpa' 'jigs rung phyag rgya chen po'i skur snang ba :
he ru ka dpal btsun mor bcas la phyag 'tshal 'dud :
gzhan yang bstod pa ci rigs bya :
gtum chen dus mtha'i me ltar 'bar //
zhes pa lta bu'i khro bo'i bstod pa gang rigs /
oM:
dpal ldan rdo rje bdud rtsi'i bdag :
he ru ka dpal che ba'i mchog :
rigs kyi yum dang rab sbyor ba'i :
khrag 'thung lha tshogs bdag la dgongs :
bdag cag gsang ba'i sgor zhugs kyang :
nyon mongs dbang gis dam 'gal ba :
bzod bzhes tshangs par mdzad nas kyang :
dngos grub chen po bstsal du gsol :
oM shrI he ru ka sa ma ya sid+d+hi ku ru ho :
hU~M:
rdo rje pad+ma mnyam sbyor bas :
rnam par rtog pa dbyings su sbyangs :
mnyam pa chen po'i ye shes kyis :
bde chen bdud rtsi rgyas par mdzod :
oM shrI he ru ka badzra a mr-ita ma hA su kha sid+d+hi puSh+TiM ku ru oM:
zhes bskul rdo rje'i rgyun thag bzung :
bdag nyid yab yum snyoms zhugs pa'i :
byang chub sems kyi 'od zer ni :
khrag 'thung yab yum sbyor mtshams zhugs :
rjes chags badzra A ral+lis :
thugs ka'i ye shes sems dpa' che'i :
thugs dbus nyi zla kha sbyor hU~M:
rdo rje'i sngags kyis mtshan pa bskul :
'bar ba'i 'od dang hU~M gi sgras :
phyogs bcu'i rgyal ba sras bcas mchod :
dbang bcu'i ye shes thig ler thim :
yi dam lha tshogs dgyes pa bskyed :
dngos grub thams cad dbang du gyur :
dpa' bo mkha' 'gro'i dam tshig bskul :
brtan g.yo'i dwangs bcud thogs med bkug :
rigs drug 'gro ba'i nyon mongs dang :
khams gsum dregs pa'i phung po bsgral :
snyigs ma ye shes me yis bzhu :
dwangs ma mi shigs rdo rje'i dbyig :
rdzas dang dbyer med lha la thim :
ye shes rig rtsal lhag par rgyas :
'khor 'das kun gyi srog tu bsam :
oM shrI he ru ka dz+wa la dz+wa la b+h+yo hU~M phaT:
badzra a mr-ita ma hA su kha sid+d+hi hU~M hrIHThA:
khri phrag bzhi bzlas rtags rnams 'byung :
rtags ni sgrub khang 'od kyis khengs :
ril bu 'phel dang dri bzang khyab :
bde chen skye zhing rlung sems thim :
phyi nang gsang ba'i mtshan mar bshad :
thun mtshams kun tu tshogs mchod 'bul :
bgegs la rdo rje phur bus gdab :
bdud rtsis mchod cing byin yang dbab :
de nas las kyi mtha' rgyas la :
tshe yi dngos grub rgyas pa'i phyir :
mdun bskyed thugs nas 'od zer 'phros :
pad+ma gar dbang tshe dpag med :
yab yum mnyam sbyor spyan drangs nas :
thugs ka'i 'od kyis 'khor 'das kyi :
tshe yi bcud dang dwangs ma bsdus :
zhal zhugs sku yi dbyibs las brgyud :
sbyor mtshams nas babs bde ba'i bcud :
lha dang sgrub rdzas dbyer med la :
thim pas 'chi med gzi byin 'bar :
'gyur med rdo rje sems dpa' yi :
tshe dang lang tsho ster bar bsam :
oM badzra a mr-ita A yu She swA hA:
slar yang 'od kyi snang ba las :
rin chen lha mo mA ma kI:
nam mkha' gang ba'i 'phro 'du yis :
srid zhi'i dpal 'byor dwangs bcud kun :
'od zer gzi brjid rnam par bsdus :
lha dang sgrub rdzas dbyer med la :
bstims pas 'dod don kun stsol ba'i :
yid bzhin rin chen mchog tu bsam :
oM badzra a mr-ita shrI bA su sid+d+hi swA hA:
slar yang 'od zer lcags kyu yis :
rdo rje bdud rtsi sems dpa' che :
kha sbyor bde ba'i phyag rgya dang :
sngags dang phyag mtshan tshul du byon :
lha dang sgrub rdzas dbyer med la :
thim pas bde chen gzi byin 'phel :
mthong thos myong bas grol ba yi :
ye shes snying po rgyas par bsam :
oM AHhU~M badzra satwa a mr-ita ma hA su kha dz+nyA na sid+d+hi hU~M ho :
'di rnams khri yis las 'grub 'gyur :
rdo rje khro bo'i dkyil 'khor du :
'bar ba'i brtul zhugs la brten nas :
ril bu sgrub pa'i rim pa ste :
sgrub pa chen po'i ting 'dzin no :
rjes kyi las rim gsum yin te :
rang don dngos grub blang ba ni :
sngags kyi grangs dang mtshan ma 'am :
dus kyi nges pa bsnyen pa dang :
nyer sgrub gnyis la zhag gsum ste :
sgrub dang sgrub chen zhag gnyis gnyis :
dbang po rab kyis 'grub par 'gyur :
'bring la nyis 'gyur tha mas kyang :
gsum bldab brtson pas nges par 'grub :
de tshe dngos grub gsol ba'i phyir :
dkyil 'khor shar sgor khri'u'i khar :
b+han+d+ha grub pa'i bcud kyis bkang :
gzhan yang mchod tshogs bzang du bsham :
bdag mdun lhar bskyed bzlas brjod bya :
khyad par tshogs kyi mchod pa 'bul :
rtsa ba yan lag nyams pa rnams :
'gyod pas bshags bsdam dag par bya :
bcud kyi dbus su mA ma kI:
ting 'dzin rtse gcig gsal btab la :
rang gi thugs nas 'od 'phros pas :
rin chen mA kI'i thugs rgyud bskul :
de las rjes chags 'od zer dmar :
nyi ma 'char kha'i mdangs can 'phros :
dkyil 'khor lha tshogs rnams la thim :
zag med bde bas rab tu mnyes :
dngos grub ye shes dbang gyur bsam :
oM baM rat+na mA ma kI badzra a mr-ita ma hA su kha sarba dz+nyA na sid+d+hi wA shaM ku ru ho :
stong phrag snyed du dag par bzla :
ba spu g.yo dang bde chen 'beb :
de sogs gsang ba'i rtags mthong tshe :
ye shes gzi byin lhag par dbab :
brtul zhugs bskyed la dngos grub gsol :
oM:
'og min gsang ba'i pad+mo che :
bde chen dbyings kyi b+ha ga ru :
de bzhin gshegs kun sku gsung thugs :
snying po bdud rtsi'i dkyil 'khor shar :
rdo rje dgyes pa'i rol pa yis :
sa bcu rgyun mtha'i byang sems la :
lhag pa'i dngos grub bstsal pa ltar :
deng 'dir bdag la'ang bstsal du gsol :
oM badzra a mr-ita ma hA su kha sid+d+hi hU~M hU~M:
oM:
ngo mtshar gnas mchog sing+ga'i gling :
nags tshal shel gyi phug pa ru :
slob dpon rdo rje gsang ba dang :
bram ze'i bu mo bde ldan mas :
bdud rtsi'i dkyil 'khor zhal phye tshe :
rnam smin lus dag skye shi bral :
ye shes dngos grub brnyes pa ltar :
deng 'dir bdag la'ang bstsal du gsol :
oM ma hA gu ru a mr-ita gu h+ya sid+d+hi hU~M hU~M:
oM:
byin rlabs grub gnas bal po'i yul :
a su ra yi brag phug tu :
slob dpon bde ba chen po dang :
rgyal rigs shAkya de wI yis :
bdud rtsi'i gsang mchog sgrub pa'i tshe :
dkyil 'khor gtso bo yab yum dang :
dbyer med dngos grub brnyes pa ltar :
deng 'dir bdag la'ang bstsal du gsol :
oM badzra gu ru ma hA su kha sid+d+hi hU~M hU~M:
hU~M hU~M:
bdud rtsi gsang ba'i dkyil 'khor nas :
bde chen dngos grub stsol ba'i lha :
'chi med rdo rje he ru ka :
gtso 'khor sprul dang pho nya'i tshogs :
sngon gyi thugs dam dus la bab :
dgyes pa chen po'i gzi byin skyed :
ngo mtshar rtags kyi mtshan ma dang :
cho 'phrul 'byung ba'i dus la bab :
hU~M:
bdag cag gsang ba'i rnal 'byor pas :
sgrub pa'i dam rdzas tshul bzhin sbyar :
gzung 'dzin snang ba dbyings su bstims :
yul dang yul can zhen pa btul :
dngos grub ye shes dbang du byas :
bde chen gzi byin lhag par spel :
lha sngags ting 'dzin rgyun ma bcad :
rtse gcig gus pas bsgrubs lags na :
dgyes pa chen po'i rol pa yis :
dngos grub rnam gnyis bstsal du gsol :
hU~M:
rdo rje bdud rtsi'i dkyil 'khor lha :
he ru ka dpal 'khor bcas kyis :
bde chen sku yi dngos grub stsol :
'ja' tshon lta bu'i lus thob mdzod :
rdo rje gsung gi dngos grub stsol :
g.yung drung lta bu'i srog thob mdzod :
ye shes thugs kyi dngos grub stsol :
'od gsal dgongs pa mngon gyur mdzod :
thun mong las kyi dngos grub stsol :
tshar gcod rjes 'dzin thogs med mdzod :
khyad par rdzas kyi dngos grub stsol :
mkha' spyod la sogs grub par mdzod :
mchog tu dbang bcu'i dngos grub stsol :
bde chen longs spyod rgyas par mdzod :
ma g.yel rdo rje bdud rtsi'i lha :
deng 'dir dngos grub ma lus stsol :
zhes brjod snod bcud spyi bor blang :
oM badzra a mr-ita ma hA su kha dz+nyA na kA ya sid+d+hi oM:
rdzas dang dbyer med lha tshogs las :
sgra 'od zer gsum bsam yas 'phros :
bdag rtog phung po'i sgrib pa sbyangs :
'ja' tshon lta bu'i sku thob bsam :
ril bu'i lha las he ru ka'i :
ye shes phyag rgya char ltar babs :
mA ma kI dang mnyam sbyor bas :
rjes chags bdud rtsir zhu bar bsam :
dam rdzas dang sbyar ma da na'i :
phud kyis bla ma lhar bcas mchod :
dgyes pa chen po bskyed pa las :
lha nyid rdo rje ril bu'i gzugs :
dngos grub rtag pa dam pa'i dbyig :
ye shes mchog gi bcud du bsam :
dam rdzas snod bcas mgrin par bzhag :
grub pa'i bdud rtsi lhag med btung :
oM badzra a mr-ita ma hA su kha wA ka A yu She sarba sid+d+hi A:
rtsa khams 'chi med bdud rtsis gang :
sgo gsum bar chad sgrib kun dag :
rdo rje'i tshe dang lang tsho 'bar :
g.yung drung lta bu'i srog thob bsam :
ril bu snying khar gtugs shing myang :
oM badzra a mr-ita ma hA su kha tsit+ta dz+nyA na sarba sid+d+hi hU~M:
lha nyid rdo rje ril bu'i gzugs :
snying kha'i mi shigs thig ler thim :
bde stong zung 'jug ting 'dzin 'bar :
ye shes dgongs pa mngon gyur bsam :
gzhan yang tshogs kyi yo byad sogs :
dam tshig dngos grub rdzas rnams la :
bde chen mthu yis longs spyod pas :
dngos grub ye shes rgyas par mos :
oM badzra a mr-ita ma hA su kha dz+nyA na karma sarba sid+d+hi hU~M hU~M:
zhes brjod bde ba'i brtul zhugs skyed :
rdo rje'i glu blang gar yang bya :
gzhan yang rjes kyi bya ba rnams :
ji skad smros pa bzhin du spyad :
khyad par smon lam rtse gcig gdab :
oM:
bdud rtsi gsang ba mchog gi dkyil 'khor du :
bdag cag rdo rje'i rnal 'byor 'khor bcas kyis :
mchog gi dam rdzas tshul bzhin bsgrubs pa'i mthus :
he ru ka dang spyod yul mnyam par shog :
deng nas bzung ste byang chub snying po'i bar :
gsang chen sngags kyi rigs su skye ba dang :
bla ma lha dang skad cig mi 'bral bas :
mchog thun dngos grub myur du 'grub par shog :
sku yi phyag rgyas snang ba lha skur shar :
gsung gi phyag rgyas rlung sems dbang du 'dus :
thugs kyi phyag rgyas bde chen ting 'dzin brtan :
ye shes phyag rgya chen po mngon gyur shog :
gzhan yang bkra shis rgyas par spel :
de nas dngos grub blangs byas nas :
gzhan don bdud rtsi'i dbang bskur ni :
snod ldan slob mas maN+Dal phul :
mA ma kI dang mnyam sbyor ba'i :
bde chen bdud rtsi'i slob dpon gyis :
'chi med rtag pa'i ye shes kyi :
dbang dang dngos grub bstsal du gsol :
zhes pas gsol gdab rgyud sbyangs la :
ma da na yi bdud rtsi sbyin :
oM:
rdo rje bdud rtsi mA ma kI'i :
dngos grub lhag pa'i dam rdzas mchog :
deng 'dir khyod la sbyin pa yis :
rtog pa'i dri ma kun dag shog :
oM badzra rat+na mA ma kI ma da na a mr-ita hU~M ho :
bdud rtsis lus gang bde bas myos :
spang blang rtog pa'i dri ma dag :
dngos grub ye shes mchog gi snod :
rin chen mA kI'i skur gyur bsam :
byin chen dbab cing brtan par bya :
de nas dam rdzas snod dang bcas :
spyi bor bzhag cing byin gyis brlab :
oM:
rdo rje bdud rtsi bde ba che'i :
ye shes sku yi dbang bskur bas :
lus kyi sgrib pa kun dag nas :
'ja' tshon lta bu'i sku thob shog :
oM badzra a mr-ita ma hA su kha dz+nyA na kA ya a b+hi Shiny+tsa oM:
ril bu'i lha las 'od zer 'phros :
slob ma'i tha mal snang zhen sbyangs :
sku yi phyag rgya mngon gyur bsam :
lha nyid ril bu'i gzugs gyur pa :
mgrin par bzhag cing mA ma kI'i :
bdud rtsi dang sbyar lce la sbyin :
A:
rdo rje bdud rtsi bde ba che'i :
bde chen gsung gi dbang bskur bas :
ngag gi sgrib pa kun dag nas :
g.yung drung lta bu'i srog thob shog :
oM badzra a mr-ita ma hA su kha wA ka A yu She a b+hi Shiny+tsa A:
ril bu lha dang dbyer med pa :
lce la bzhag cing snying dbus bstim :
hU~M:
rdo rje bdud rtsi bde ba che'i :
'od gsal thugs kyi dbang bskur bas :
yid kyi sgrib pa kun dag nas :
bde chen ye shes 'grub par shog :
oM badzra a mr-ita ma hA su kha tsit+ta dz+nyA na a b+hi Shiny+tsa hU~M:
de nas ril bu'i dam rdzas kyi :
thig le snying khar bkod pa las :
slob dpon thugs nas hU~M 'phros thim :
don gyi lhan skyes mngon gyur bsam :
a :
rdo rje spros bral stong pa nyid :
bdud rtsi bde chen dri ma med :
zung 'jug shin tu rnam par dag :
mkha' khyab dgongs pa mngon gyur shog :
oM badzra a mr-ita ma hA su kha hU~M hU~M hU~M:
'gro don las sbyor ci rigs sbyin :
yon tan brjod cing bsgrub par gdams :
mtha' rten bkra shis glu yang blang :
dbang 'dir gang gis 'brel pa kun :
mtshams med las kyang kun byang nas :
rig 'dzin grub pa mchog rnams dang :
skal ba mnyam pa kho na 'o :
de ltar don gnyis mthar phyin phyir :
'gro don las sbyor rnam drug ni :
phyi nang mtshams kyi srung ma la :
gtang rag dbul zhing gshegs su gsol :
slar yang shis pa rgya cher brjod :
sgrub pa'i dkyil 'khor yo byad bsdu :
ril bu bkur sti dang bcas pas :
mchod pa'i gral du spyan drangs la :
cha gcig rin chen 'bru sman bcas :
bum pa bzang po'i bcud du gtams :
lha dang gzhal yas khang du bsam :
dpal can ri bo'i sgang la sbas :
oM:
bkra shis mi 'gyur brtan pa'i dngos :
sangs rgyas spyan ma'i mkha' dbyings su :
bde chen bdud rtsi'i gter sbas pas :
dngos grub ye shes rgyas gyur cig :
oM bud+d+ha lo tsa ni d+hA tu badzra a mr-ita ma hA su kha sid+d+hi tiSh+Than+tu :
zhes dang bkra shis mnga' gsol bya :
rdo rje bdud rtsi'i byin rlabs kyis :
yul der nad mug mtshon 'khrugs zhi :
ri de mthong ba tsam gyis kyang :
byang chub sa bon thebs par 'gyur :
ri bo mthong grol las sbyor ro :
cha gcig dri bzang gi wang bcas :
dung dang gaN+Di sil snyan sogs :
rol mo'i rigs la byugs shing gdags :
oM:
bkra shis chos kyi sgra chen ldan :
rdo rje snyems ma'i ye shes dang :
bde chen bdud rtsi mnyam sbyor bas :
sangs rgyas gsung dang dbyer med shog :
oM hU~M satwa badzrI NI shab+da badzra a mr-ita ma hA su kha hU~M hU~M:
rol mo'i sgra de thos tsam gyis :
gnod pa zhi zhing dngos grub rgyas :
byang chub mchog gi rigs can 'gyur :
rol mo thos grol las sbyor ro :
cha gcig zas mchog bdud rtsi sbyar :
rgyas pa'i sreg blugs tshul bzhin dbul :
gzhan yang bzang shing dud pa dang :
mthun pa'i rlung sbyar khyab par spel :
oM:
bkra shis zag med ye shes dri :
dam tshig sgrol ma'i shugs 'chang ba :
bde chen rdo rje bdud rtsi yi :
ye shes 'beb pa nyid gyur cig :
oM tAM tA ra badzra a mr-ita ma hA su kha dz+nyA na A we sha ya hU~M hU~M:
gang gis dri tsam tshor bas kyang :
nad zhi gdon sel tshe bsod 'phel :
byang chub lam du zhugs par 'gyur :
bdug pa tshor grol las sbyor ro :
khyad par bdud rtsi myang tshul ni :
rang nyid rdo rje bdud rtsi'i ljags :
pad+ma dmar po 'dab brgyad pa'i :
ze'u 'brur AHyig dmar pos mtshan :
mthe bong pad+ma gar dbang dang :
srin lag gos dkar yum du gsal :
bdud rtsi byang chub sems kyi sprin :
ljags kyi AHla thim pa yis :
rdo rje bdud rtsi bde ba che'i :
ye shes chu rgyun rab tu 'phel :
mgrin pa nas brgyud lus kun gang :
nad gdon sdig sgrib rnam rtog sbyangs :
bde chen ye shes mchog tu rgyas :
dngos grub thams cad thob par bsam :
oM:
bkra shis 'chi med bdud rtsi'i bcud :
gos dkar yum gyi pad+ma las :
rdo rje'i ljags kyis rab myangs pas :
dngos grub rnam gnyis brtan par shog :
oM pAM paN+Da ra ba si nI badzra a mr-ita ma hA su kha sarba sid+d+hi oM AHhU~M ho :
de ltar yun du bsten pa yis :
'ja' tshon lus dang g.yung drung srog :
'od gsal ye shes mngon du 'gyur :
gzhan yang dam tshig nyams chag 'dag :
sngags kyi nus pa 'phel zhing brtan :
nad gdon bgegs dang bar chad srung :
dngos grub thams cad rang dbang 'du :
gzhan la'ang tshul 'dis byin pa yis :
'brel tshad byang chub skal ldan 'gyur :
rdzas mchog myong grol las sbyor ro :
cha gcig ga bur la sogs pa'i :
dri dang sbyar zhing lus la byug :
rin chen ze 'ur mgul du bcang :
mtshan ldan phyag rgya la yang gdags :
oM:
bkra shis yid bzhin rin chen bcud :
reg bya mA ma kI dang sbyar :
gang gis 'chang dang reg pa kun :
bde chen ye shes rgyas par shog :
oM baM mA ma kI badzra a mr-ita ma hA su kha sid+d+hi tiSh+Than+tu puSh+TiM ku ru oM:
rang nyid tshe ring nad gdon zhi :
bsam rgu 'grub cing bde chen 'phel :
gzhan gyi lus la reg pas kyang :
byang chub lam du nges par 'gyur :
snying po reg grol las sbyor ro :
cha gcig klu yi sman dang sbyar :
rgyun 'bab chu bo'i 'gram ngogs su :
maN+Dal dbus su tshom bu dang :
sman mchog ril bu dang bcas bsham :
rdo rje bdud rtsi mA ma kI:
klu chen brgyad kyis bskor bar bskyed :
ye shes lha la mchod cing bstod :
klu la 'o ma'i gtor ma sbyin :
oM:
klu rgyal byang chub sems dpa' rnams :
rdo rje'i dam tshig dang du longs :
ye shes bdud rtsi'i phrin las kyis :
mkha' khyab 'gro don lhun grub mdzod :
oM sarba nA ga a d+hi pa ti badzra a mr-ita sarba karma sid+d+hi ku ru ho :
de ltar gnyer du gtad pa yis :
gus shing dga' bas dang blang bsam :
ye shes rang thim klu rgyal rnams :
dgyes shing mchod pa chen po yis :
bkur sti dang bcas ril bu rnams :
rgya mtsho'i 'jings su spyan drangs te :
yid bzhin nor bu'i mchog tu bzung :
chu bos khyab tshad grol bar bsam :
bden tshig smon lam 'di yang bya :
oM:
rdo rje bdud rtsi'i byin rlabs dang :
rin chen mA kI'i bden stobs kyis :
srid pa'i rlan gyis khyab tshad kun :
bde chen ye shes lhun grub shog :
oM badzra a mr-ita ma hA su kha sarba ar+tha sid+d+hi sid+d+hi swA hA:
des ni srid pa'i chu klung des :
khyab cing myangs pa thams cad kyang :
rtsol med phrin las shugs chen pos :
byang chub rigs su sad par 'gyur :
chu bo dbyings khyab las sbyor ro :
de lta'i las sbyor rim pa rnams :
bdud rtsi'i sbyor ba thams cad dang :
myang grol kun la rig pas sbyar :
sangs rgyas phrin las mngon sum byed :
de ltar mchog gi las sbyor ni :
dngos grub ye shes rgyas pa'i thabs :
rdo rje bdud rtsi'i dam rdzas che'i :
yon tan zab mo'i rgyud sde las :
rdo rje na ra'i bza' ba yis :
lus sems sdom ldan zhe sdang dang :
des bskyed nad gdon bgegs rigs sel :
rdo rje gsum mchog mngon du byed :
rdo rje ga bi'i bza' ba yis :
lus sems brtan cing nga rgyal dang :
des bskyed nad gdon bgegs rigs sel :
rtag pa dam pa'i mchog thob 'gyur :
rdo rje g+ho ra'i bza' ba yis :
blo gsal yid gzhungs 'dod chags dang :
des bskyed nad gdon bgegs rigs sel :
kun mkhyen nyid kyang thob par 'gyur :
rdo rje shwa na'i bza' ba yis :
bying rmugs zhi zhing gti mug dang :
des bskyed nad gdon bgegs rigs sel :
rig pa 'dzin pa'i gzugs su 'gyur :
rdo rje hasti'i bza' ba yis :
kun gyi yid 'phrog phrag dog dang :
des bskyed nad gdon bgegs rigs sel :
stobs bcu dag kyang thob par 'gyur :
bdud rtsi mu tra'i dam tshig gis :
nad kun sel zhing dbyangs snyan byed :
'go ba'i nad dang rims rnams srung :
mi bskyod rdo rje'i ye shes thob :
bdud rtsi biSh+Tha'i dam tshig gis :
mdog bzang gzi brjid chen por byed :
sbyar dang gyur pa'i dug kun 'joms :
rdo rje rtag pa'i tshe thob 'gyur :
bdud rtsi shu kra'i dam tshig gis :
gzungs dran mngon shes sna tshogs 'char :
nus par ldan zhing 'dod rgu 'grub :
rdo rje stobs kyi mchog thob 'gyur :
bdud rtsi rak+ta'i dam tshig gis :
rgas pa med pa'i dbang po gsal :
'byung bzhir dbang bsgyur rdzu 'phrul stobs :
rdo rje dbang bcu'i mchog thob 'gyur :
bdud rtsi go ro tsa na yis :
'dod pa'i bde ba rab tu 'phel :
las rnams thogs med mthu dang ldan :
rdo rje sems dpa'i lus thob 'gyur :
de rnams thams cad rab sbyar bas :
dug lnga sel zhing nad lnga zhi :
gdon lnga 'joms shing stobs lnga thob :
sku lnga ye shes lnga 'grub 'gyur :
rnam mang sman dang sbyar ba yis :
'du ba'i nad rnams 'byang ba dang :
tshe ring rgas sra dbang po gsal :
rtsa rlung thig le las rung byed :
khyad par mchog tu byin brlabs pas :
phyi nang dpa' bo mkha' 'gro 'du :
yul phyogs dge zhing bkra shis 'phel :
sgrub gnas byin chags ye shes skye :
'ja' tshon lus dang g.yung drung srog :
'od gsal dgongs pa mngon gyur nas :
rdo rje bdud rtsi bde ba che'i :
go 'phang dka' ba med par thob :
ril bu gang gis mthong ba 'am :
dri tshor mgul du 'chang ba dang :
cung zad myang ba thams cad kyang :
lcags la gser 'gyur rtsis btab bzhin :
bde ba chen pos byin brlabs pas :
'khor ba ngan song las grol zhing :
mtho ris thar pa'i bde ba dang :
byang chub mchog gi rigs su skye :
lha dang ril bu dbyer med pa :
mthong bas bum dbang rtogs pa thob :
myangs pas gsang ba'i ye shes dang :
byang sems 'phel bas dga' bzhi skye :
de nyid ngang du mnyam bzhag pas :
snod bcud phung khams skye mched kun :
don gyi bdud rtsir rnam dag pa'i :
bzhi pa'i lam mchog tshe 'dir 'grub :[  ]de phyir gsang ba'i rgyud chen po :
mtha' dag kun gyi snying po'i bcud :
mchog gi rdzas kyi sbyor ba 'di :
rnal 'byor rnams kyis 'bad de sgrubs :
thun drug bzhi 'am re re 'am :
dkar nag phyogs kyi tshes gcig la :
sngags pas rab tu bsten bya ste :
sangs rgyas dam tshig mchog tu gsungs :
de ltar grol ba bla med pa :
rdo rje bdud rtsi'i ril bu ni :
zung 'jug ye shes mchog 'grub pa'i :
lam gyi mtshams sbyor yang dag go :[  ]dpal rdo rje bdud rtsi yongs rdzogs 'chi med bdud rtsi'i ting nge 'dzin gyi rim par phye ba ste lnga pa'o :
sa ma ya :[ \u0f88\u0f88\u0f88\u0f88\u0f88 ]zhi ba dang ni rgyas pa dang :
dbang dang mngon spyod mchog gi las :
thams cad me yis byed pa ste :
so so'i rigs kyis bsgrub par bya :
sngags mkhan byang chub sems ldan pas :
zhi zhing rab tu snyems pa dang :
chags dang khro gtum bde ba che'i :
bsam dang sbyor ba sngon 'gro bas :
sa gzhi gar gyis sbyang ba 'am :
yang na gtor ma byin pas bslang :
rdo rje'i chu dang bdud rtsis gtor :
rgyud dag rig ma dang bcas te :
rnal 'byor las la rab tu 'jug :
bdag nyid lha yi sbyor ldan pas :
snyoms zhugs bde chen gzi byin skyed :
de nas thab khung 'du bya'i phyir :
khru gang dkar zlum zhi ba ste :
khru do ser po gru bzhi rgyas :
khru lhag   sor bcu drug /dmar po zla gam dbang :
sor mo nyi shu mthing nag mdog :
zur gsum mngon spyod las su shes :
mchog la rgyas pa ci bzhin sbyar :
khung bu 'bru 'am ri mos mtshon :
so so'i bud shing legs par brtsig :
phyogs dus gos rgyan 'dug stangs sogs :
gsang ba spyi dang mthun par brtag :
thugs gsung sku yi dam tshig gzung :
mchod dang bsreg bya'i rdzas rnams brlab :
las mthun rdo rje'i me lce sbar :
oM badzra a mr-ita ma hA su kha dz+wa la raM:
dag byed ku sha'i chun po dgram :
'bar ba'i dbus su me lha bskyed :
oM sarba de wa pU dza ma hA te dza ag+ni e h+ye hi :
dgug bstim mnyes pa'i mchod pa 'bul :
phrin las gsol zhing 'bar ba'i klong :
las dang rjes mthun lha bskyed de :
bdud rtsi 'khyil pas zhi ba nyid :
bdud rtsi khrag 'thung rgyas par brtag :
bdud rtsi mA kIs dbang byed de :
bdud rtsi hU~M gis bgegs kun sreg :
rdo rje bdud rtsi bde ba ches :
mchog gi ye shes rgyas par 'gyur :
de ltar dam tshig gsal btab la :
ye shes dgug bstim rang dbang bskur :
phyag mchod bstod pa sngon 'gro bas :
rang sngags las kyi sbyor ldan pas :
bdud rtsi'i sprin gyi ting 'dzin bcas :
mar dang yam shing me tog dkar :
yungs dkar til gyis zhi bar byed :
oM shAn+tiM ku ru swA hA:
rin chen 'beb pa'i ting 'dzin dang :
mar dang yam shing me tog ser :
rin chen zas mchog rgyas par byed :
swA puSh+TiM ku ru oM:
rdo rje lcags kyu'i ting 'dzin dang :
mar dang yam shing me tog dmar :
chang dang sbrang rtsis 'gugs par byed :
AHwA shaM ku ru ho :
mtshon cha'i char 'beb ting 'dzin dang :
mar dang yam shing me tog nag :
khrag dang dug gis brlag par byed :
hA mA ra ya phaT:
snyoms 'jug bde ba'i ting 'dzin dang :
mar dang yam shing me tog sngo :
sha lnga bdud rtsis mchog 'grub 'gyur :
hU~M ma hA su kha sa ma ya sid+d+hi ho :
gar dang tshogs dang ma da na :
gos zung so rtsi dag kyang dbul :
gtang rag bya zhing nongs pa bshags :
ye shes lte ba'i a la bsdu :
dam tshig 'bar ba me yi lhar :
bsreg rdzas lhag ma byin nas kyang :
shis par gsol la rang gnas gtang :
las kyi rjes rnams tshul bzhin bsdu :
dga' ston bya zhing smon lam gdab :
bkra shis me tog char du dbab :
'dis ni dam tshig nyams chag 'dag :
sngags kyi nus pa rab tu 'byin :
bsam pa'i don kun rdzogs byed pa'i :
las kyi rim pa yang dag go :
dpal rdo rje bdud rtsi las thams cad rab tu sgrub pa 'bar ba chen po'i ting nge 'dzin gyi rim par phye ba ste drug pa'o :
sa ma ya :[ \u0f88\u0f88\u0f88\u0f88\u0f88\u0f88 ]de ltar las dang ye shes kyi :
dngos grub mchog gi snod rung phyir :
smin byed dbang gi cho ga ni :
yongs rdzogs bdud rtsi'i sgo nas sbyin :
slob dpon sngags shes rgyud rig pa :
ting 'dzin las su rung ba yis :
lha la dbang mi za ba'i phyir :
thog mar bsnyen pas nus pa dbyung :
phyi nas sa gzhi brtags byas la :
bslang dang sbyang dang srung ba sogs :
ji ltar rigs pa rab sbyar nas :
gnas khang las su rung bar bya :
de nas snyan gsan dbab pa'i phyir :
thugs ka'i 'od kyis dkyil 'khor pa :
nam mkha' gang ba spyan drangs te :
mchod cing bstod la gsol ba gdab :
oM:
rdo rje bdud rtsi bcom ldan 'das :
dgyes pa chen po'i lha tshogs kyis :
sa gzhi yongs su dag pa dang :
bdag dang slob mar byin brlab gsol :
oM badzra a mr-ita ma hA su kha sa ma ya satwaM:
zhes gsol dgyes pas zhal bzhes shing :
dga' ba'i sgrar bcas sa la thim :
bde ba chen po'i rang bzhin gyi :
ye shes gzi byin 'bar bar brtag :
bum pa chas su gzhug byas la :
hU~M gi sgra yis skad cig gis :
lha gsal bzlas pas thugs dam bskul :
'od zhu nus pa ldan par bsam :
slob ma snod ldan khrus nas dbyung :
bgegs bsal rdo rje'i srung 'khor bsgom :
maN+Dal dang bcas gus btud nas :
dkyil 'khor gtso bo slob dpon ches :
bdag la thugs brtses nyer dgongs nas :
sngags kyi cho ga'i mthu chen pos :
byin gyis brlab par mdzad du gsol :
zhes gsol lan gyis spro ba skyed :
e ma tshul chen sngags kyi mchog :
dus gsum rgyal ba'i lam chen po :
khyod la rab tu bstan par bya :
spro ba skyed la gus pa yis :
rang rgyud yongs su dag pa dang :
rdo rje'i dam tshig tshul bzhin srungs :
zhes gdams skyabs sems sngon 'gro bas :
sngags kyi sdom pa sbyin par bya :
bla ma rdo rje bdud rtsi'i lha :
dpa' bo rnal 'byor ma tshogs kun :
bdag la dgongs par mdzad du gsol :
bdag gis byang chub snying po'i bar :
mtha' yas 'gro rnams bsgral ba'i phyir :
gsang ba mchog gi sgor zhugs nas :
nyes spyod cha dang bcas pa sdom :
dge ba'i chos rnams rab tu sdud :
sems can don ni mnyam med spyad :
rtsa ba yan lag dam tshig kun :
ma lus bzung zhing bsrung bar bgyi :
lan gsum brjod pas dam bca' gzung :
gzhi lus rdo rje bdud rtsir bskyed :
rdo rje gsum du byin brlabs la :
me tog spos sogs mchod pas mchod :
rdo rje khrag 'thung so shing sbyin :
oM badzra a mr-ita ma hA su kha dz+wa la dz+wa la b+h+yo hU~M phaT:
bus kyang blangs la thal mos bzung :
sngags bcas so shing ra bar dor :
oM shrI badzra he ru ka ha sa haM:
ltas dang sbyar te lung yang bstan :
bdud rtsi mA kI'i khyor chu yis :
mtshan ma'i rnam par rtog pa sbyang :
oM badzra a mr-ita mA ma kI sarba saM kalpa bi sho d+ha na swA hA:
rdo rje hU~M gi skud pas bcing :
oM badzra hU~M kA ra hU~M hU~M hU~M:
bdud rtsi 'khyil ba'i rang bzhin gyi :
dag byed rtswa yi sngas stan gtad :
oM badzra a mr-ita kuN+Da lI a pra ti ha ta hU~M phaT:
slar yang sngags la blo brtan phyir :
'jig rten sangs rgyas 'byung ba las :
rab tu dkon pa'i rdo rje'i theg :
de ring rnyed do skal bzang rnams :
tshul chen 'di la gnas par gyis :
rmi lam brtag cing mtshan ma bshad :
de nas 'jam pa'i stegs bu la :
bdud rtsi'i chu yis skyang nul bya :
ci rigs mtshan ma'i dkyil 'khor dang :
bum pa la sogs 'du byas la :
sku yi rten du mkhas pas brtag :
gsung ni de bzhin bdud rtsi ste :
thugs ni me long sin+d+hu ra :
dga' 'khyil baM gyis mtshan pa bsham :
gzhan yang shar du rdo rje chu :
lho ru rdo rje bdug pa dang :
nub tu rdo rje ma da na :
byang du rdo rje bdud rtsi mchog :
dngos grub tshogs kyi rdzas rnams dgod :
mtha' skor mchod gtor phreng ba dang :
ba dan rgyal mtshan drwa ba sogs :
mdzes shing brjid dang ldan par bklubs :
rdo rje bdud rtsi bde ba che'i :
phrin las rim pa tshul bzhin bsgrub :
tshogs dang bdud rtsi'i mchod pa bya :
bdag nyid nus thon slob dpon gyis :
rdo rje'i slob ma rjes bzung phyir :
dkyil 'khor 'jug dang dbang bskur dang :
rjes su gnang ba rnam gsum gyis :
go 'phang chen po'i mchog la bzhag :
de la phyi 'jug sbyor ba ni :
bdud rtsi 'khyil ba'i khrus nas dbyung :
hU~M gis bgegs bskrad srung mtshams gcad :
rdo rje'i gral 'khod maN+Dal dbul :
mig dgab me tog phreng ba gtad :
dngos gzhi gsol gdab sdom gzung bar :
lhag gnas cho ga bzhin du bya :
gsang sngags nang gi sems bskyed brtan :
oM bo d+hi tsit+ta badzra sa ma ya a A:
oM bo d+hi tsit+ta badzra sa ma ya satwaM:
de nas rdo rje spyi bor bzhag :
deng khyod rdo rje bdud rtsi yi :
dkyil 'khor chen por gzhug par bya :
gsang ba mchog gi spyod pa 'di :
gzhan du smras na nyams par 'gyur :
ma hA sa ma ya satwaM:
zhes gdams dkyil 'khor nang du gzhug :
badzra pra be sha ya phaT:
dzaHhU~M baM ho :
sbyor ba gus pas phyag bya zhing :
oM gu ru badzra a mr-ita ma hA su kha maN+Da la na mA mi :
slar yang shar sgor 'khod pa la :
mA ma kI yi bdud rtsi sbyin :
thungs shig rdo rje mA ma kI'i :
ye shes bdud rtsi 'di thungs shig :
dam tshig nyams na rab tu sreg :
bsrungs na tshe 'dir dngos grub thob :
sa ma ya badzra mA ma kI a mr-ita u da ka Tha ThA:
de ltar bdud rtsi myangs pa las :
lus gang sgrib pa thams cad dag :
bde chen ye shes 'bar ba yis :
skad cig rdo rje bdud rtsi che :
kha sbyor sku ru lam gyis gsal :
dngos gzhi ye shes dbab cing brtan :
rigs brtag slad du me tog dor :
oM badzra puSh+pe sa ma ya AHhU~M:
gang babs rigs su nges byas la :
slar yang me tog spyi bor 'ching :
oM badzra puSh+pe sa ma ya satwaM:
ye shes thur mas mig kyang dbye :
oM dz+nyA na badzra tsak+Shu pra be sha ya phaT:
ltos shig skal ldan rigs kyi bu :
phyag rgya'i dkyil 'khor 'di la ltos :
khyod ni sgrib dag ye shes mthong :
rdo rje bdud rtsi'i rigs su skyes :
sngags dang phyag rgya ting 'dzin gyis :
dngos grub dam pa 'thob par 'gyur :
zhes pas spro ba bskyed byas la :
rten dang brten pa'i dkyil 'khor bstan :
de ni 'jug pa'i rim pa 'o :
de nas dngos gzhi'i dbang bskur la :
bum pa gsang ba shes rab dang :
de nyid ngo sprod bzhi pa ste :
rnam pa bzhi yis smin par bya :
dang po bum pa'i dbang gi slad :
maN+Dal 'bul zhing gsol ba gdab :
ji ltar rdo rje bdud rtsi ches :
rigs kyi sras rnams dbang bskur ltar :
bdag kyang yongs su gzung ba'i phyir :
smin cing grol bar mdzad du gsol :
nam mkha' gang ba'i dbang lha dang :
slob dpon lhan cig dbang bskur bsam :
rdo rje bdud rtsi'i chu dbang sbyin :
hU~M:
rdo rje bdud rtsi'i ye shes ni :
byang chub sems kyi rgyun dang sbyar :
dag pa'i de nyid bde ba ches :
sangs rgyas thugs su dbang bskur ro :
oM badzra a mr-ita ma hA su kha su ra tA satwaM a haM:
mA ma kI yi dbu rgyan bcing :
trAM:
rin chen mA kI'i ye shes ni :
bde gshegs lnga bdag cod pan che :
dar dpyang dag dang rab ldan pas :
sangs rgyas yon tan dbang bskur ro :
oM rat+na mA ma kI badzra mu kuT pa Ta laM b+ha a b+hi Shiny+tsa mAM:
hU~M mdzad chen po'i rdo rje gsor :
hrI:
hU~M mdzad chen po'i ye shes ni :
thabs kyi rdo rje bde ba che :
rab tu gsor zhing bskyod pa yis :
sangs rgyas gsung gi dbang bskur ro :
oM badzra hU~M kA ra badzra a b+hi Shiny+tsa hU~M hU~M:
bdud rtsi 'khyil ba'i dril bu 'khrol :
hA:
bdud rtsi 'khyil ba'i ye shes ni :
shes rab dril bu'i sgra chen pos :
'khor 'das thams cad sad mdzad pas :
sangs rgyas phrin las dbang bskur ro :
oM badzra a mr-ita sa ma ya gaN+De a A:
bdud rtsi khrag 'thung ming yang gdags :
oM:
dpal ldan khrag 'thung ye shes ni :
rdo rje'i ming dang gnyis su med :
srid pa kun tu rab grags pas :
sangs rgyas sku yi dbang bskur ro :
oM shrI he ru ka badzra nAm a b+hi She ka ta oM:
slob dpon chen por rab bsgrub phyir :
gsang ba'i bum pa   thod pa bdud rtsis gang ba /gnas gsum bzhag :
oM:
rdo rje bdud rtsi bde ba che'i :
thugs gsung sku ru dbang bskur bas :
deng nas bzung ste bu khyod kyis :
dkyil 'khor bdag po'i rjes su spyod :
oM sarba ta thA ga ta shrI badzra a mr-ita ma hA su kha hU~M AHoM a b+hi She ka ta sa ma ya shrI hU~M:
gsang sngags dngos grub bsgrub pa'i phyir :
so so'i bzlas pa'i lung yang sbyin :
brtan phyir slob mas me tog phul :
rdo rje'i gsang sngags bstsal lags kyis :
ye shes brtan par mdzad du gsol :
slob dpon gyis kyang me tog sbyin :
rdo rje bdud rtsi'i gsang ba'i sngags :
'di la rab tu bstsal lags kyis :
rtag tu byin gyis brlabs nas kyang :
dngos grub thams cad bstsal du gsol :
badzra man+t+ra dz+nyA na sa ma ya satwaM:
don gyi de nyid ngo sprod bya :
'di ltar chos rnams thams cad kun :
rang gi sems tsam nyid du brtag :
sems tsam rnam par shes pa ste :
rnam shes gdod nas skye ba med :
skye med rang bzhin lhar shar ba :
gzugs ni dpal ldan khrag 'thung ste :
tshor ba rin chen mA ma kI:
'du shes badzra hU~M kA ra :
'du byed rdo rje bdud rtsi 'khyil :
rnam shes bdud rtsi bde ba che :
thams cad dbyer med 'od gsal las :
lha dang sngags ni cir yang 'char :
bu khyod de ltar rab rtogs pas :
dbang por gang dang gang snang ba :
de de lha sngags ye shes kyi :
rdo rje bdud rtsir rtag tu ltos :
ma hA badzra sa ma ya ho :
bum pa'i dbang thob lus sgrib dag :
sku yi phyag rgya bsgrub la dbang :
sprul sku thob pa'i skal ldan bsam :
gdams ngag dag kyang dbog par bya :
gnyis pa gsang ba'i dbang gi slad :
bla ma yab yum byang sems sbyin :
ho :
mu tig ltar dkar bde ba che :
stong nyid ye shes dmar 'od 'phro :
dbyer med byang chub sems chen pos :
sangs rgyas sras su dbang bskur ro :
oM badzra a mr-ita ma hA su kha bo d+hi tsit+ta oM AHhU~M ho :
bus kyang rtog pa med sems kyis :
a ho ma hA su kha zhes :
myangs pas rtsa khams bdud rtsis khyab :
gsal stong ye shes skyes par bsam :
rjes 'brel byang chub lung ston phyir :
mi 'jigs sbyin pa'i phyag rgyar bcas :
oM:
bla ma dkyil 'khor lha tshogs kyis :
deng khyod byang chub lung ston te :
rdo rje bdud rtsi dpal zhes pa'i :
mtshan gyis sa gsum dge bar 'gyur :
oM sarba ta thA ga ta badzra a mr-ita ma hA su kha nAm sa ma ya satwaM:
gsang ba'i dbang thob ngag sgrib dag :
gsung gi phyag rgya bsgom la dbang :
longs sku thob pa'i skal ldan bsam :
rjes 'brel gsang ba'i gdams ngag 'bog :
gsum pa shes rab mar bsten nas :
ye shes bde ba skyed pa'i phyir :
sin+d+hu ra yi dkyil 'khor ni :
rdo rje mA ma kI ru gsal :
mtshan ldan rig mar bstim zhing sbyin :
ho :
khyod ni rdo rje bdud rtsi ste :
shes rab mA ma kI dang sbyor :
'dod chags chen po'i rol pa yis :
dga' bzhi'i ye shes bskyed par gyis :
oM badzra a mr-ita mA ma kI ma hA su kha dz+nyA na sa ma ya satwaM:
lhar gsal mkha' gsang byin gyis brlab :
byang chub 'dod pa mnyam ldan pas :
'dod pa'i sgyu rtsal bskul byas la :
rgyu 'bras dga' ba rab tu skyed :
rjes 'brel rdo rje'i brtul zhugs kyi :
lam dang 'bras bur dbugs rab dbyung :
skal bzang 'dod la spyod pa khyod :
lam la the tshom med sbyar ba'i :
'bras bu sangs rgyas thams cad kyi :
gsang ba mchog la zhugs pa yin :
ma hA su kha sa ma ya ho :
gsum pa'i dbang thob yid sgrib dag :
thugs kyi phyag rgya bsgom la dbang :
chos sku thob pa'i skal ldan bsam :
rjes su chags pa'i gdams ngag sbyin :
bzhi pa don gyi dbang bskur ni :
gsum pa'i lhan skyes dpes mtshon te :
zung 'jug shin tu rnam dag pa'i :
de kho na yi dgongs pa bskyang :
a :
bde ba'i ye shes rtog pa ste :
rang bzhin gdod nas stong pa nyid :
rdo rje bdud rtsi de kho na :
bsam mi khyab par rab tu sgoms :
oM shrI badzra a mr-ita ma hA su kha shUn+ya tA At+ma ko\u0f85 haM:
tshig gis gsal gdab don ngo sprad :
byang chub mchog tu gzengs bstod bya :
e ma don gyi dkyil 'khor 'dir :
zhugs pa dang ni rab rtogs pas :
srid dang zhi ba las 'das pa'i :
ye shes mchog tu grub pa 'o :
dz+nyA na sa ma ya a la la ho :
bzhi pa'i dbang thob shes sgrib dag :
ye shes phyag rgya bsgom la dbang :
ngo bo nyid sku'i skal ldan bsam :
phyag rgya chen po'i de nyid bstan :
de rnams dngos gzhi'i dbang bskur ro :
de nas rjes kyi bya ba la :
thog mar rjes su gnang ba ni :
nad gdon sdig sgrib zhi ba'i phyir :
rdo rje bdud rtsi'i khrus nas dbyung :
bar chad nyon mongs bskrad pa'i phyir :
rdo rje hU~M gi bdug pa sbyar :
snang sems dbang du sgyur ba'i phyir :
mA ma kI yi bdud rtsi sbyin :
ye shes mchog tu rgyas pa'i phyir :
bdud rtsi chen po'i dbang yang bskur :
las kun myur du bsgrub pa'i phyir :
rdo rje dgang blugs gtad byas la :
oM:
rdo rje bdud rtsi'i phrin las kyis :
rang dang gzhan don rdzogs pa'i phyir :
rdo rje me yi sbyor ba yis :
zhi dang rgyas dang dbang mngon spyod :
bde chen mchog tu mi 'gyur ba'i :
ye shes thams cad sgrub par gyis :
badzra A na la sarba karma ku ru ho :
so so'i gdams ngag rnams kyang dbog :
slob ma rjes su bzung ba'i phyir :
dung dang dril bu glegs bam gtad :
deng nas bzung ste bu khyod kyis :
bsdu ba rnam bzhi'i dung bus la :
chos kyi dril bu'i sgra chen pos :
sems can khams rnams sad par gyis :
badzra b+hA Sha gaN+De d+harma tsakra ku ru ho :
de nas rtsa ba yan lag gi :
dam tshig bsgrag cing khas blang bya :
gtso bo khyod kyis gang gsungs pa :
de ltar bdag gis rab tu gzung :
srog la bab kyang sgrub lags na :
rtag tu byin gyis brlab mdzad gsol :
slar yang gtang rag maN+Dal dang :
lus dang longs spyod ltos med dbul :
deng nas byang chub snying po'i bar :
bdag ni gtso bo khyed kyi 'bangs :
lus dang longs spyod thams cad kyang :
cha shas spyad cing bzhes mdzad gsol :
mthar ni dpon slob thun mong du :
dngos grub tshogs kyi dga' ston bya :
rdo rje'i glu dang gar la sogs :
gsang ba'i spyod pa yang dag spyad :
dkyil 'khor rjes kyi bya ba rnams :
ji ltar rigs pas mthar dbyung ngo :
mtshan nyid ldan pa'i slob dpon gyis :
dad brtson skal ldan slob ma la :
dbang 'di lan gcig bskur bas kyang :
rdo rje bdud rtsi'i rigs su 'gyur :
tshe ring nad nyung sdig ltung zhi :
mtho ris thar pa'i rgyal srid la :
dbang bsgyur ye shes sku thob 'gyur :
de phyir shin tu gces par zungs :
dpal rdo rje bdud rtsi'i dbang bskur ba'i ting nge 'dzin gyi rim par phye ba ste bdun pa'o :
sa ma ya :[ \u0f88\u0f88\u0f88 ]de ltar rab tu gsang ba'i mchog :
'og min btsun mo'i b+ha ga ru :
sku gsung thugs kyi snying po che :
rdo rje bdud rtsi rtag bzhugs te :
nyid dang gnyis min sems dpa' la :
rdo rje nA da'i sngags kyi rgyud :
zab cing rgya che bsam yas bstan :
'dzam gling skal par ldan pa'i dus :
ngo mtshar gnas mchog sing+ga'i yul :
nags tshal shel gyi phug pa ru :
slob dpon bdud rtsi gsang ba dang :
bram ze'i rigs skyes bde ldan mas :
gsang ba'i mchog 'di bsgrubs pa'i tshe :
khyab bdag dgyes pa'i lung bstsal zhing :
ye shes sku ru mngon sum smin :
de las rang byung pad+ma yis :
rgyud dang man ngag kun mnos te :
ma gu ta yis bzung ba'i yul :
lha min mngon sum 'du ba'i gnas :
a su ra yi brag phug tu :
bdag nyid bde ba chen po dang :
rigs ldan shAkya de wI yis :
ma hA su kha sgrub pa'i tshe :
bdud rtsi 'khyil bas dri ma sbyangs :
rdo rje hU~M gis bgegs tshogs bskrad :
rin chen mA kI'i bcud blangs te :
rdo rje bdud rtsi zhi khro yi :
gsang ba gsum dang mnyam par sbyar :
de tshe sa yang rnam drug g.yos :
mkha' las hU~M gi sgra chen bsgrags :
sprul pa'i dkyil 'khor mngon sum par :
ye shes lhags pa'i byin rlabs mdzad :
bdag nyid dkyil 'khor gtso bo dang :
dbyer med lhun grub rigs su gyur :
rig ma mA kI'i dngos grub thob :
sngon tshe ji ltar grub pa'i lam :
bdud rtsi dgyes pa rtsa ba'i rgyud :
bdud rtsi rol pa bshad pa'i rgyud :
bdud rtsi snying po bsdus pa'i rgyud :
cha mthun yon tan bdud rtsi'i rgyud :
de rnams kun gyi gsang ba'i don :
gdul bya'i dbang po dang 'tsham par :
shin tu gsal zhing don 'dril ba :
ting 'dzin bdun gyis bsdus te bstan :
'di ni 'dzam gling bod yul du :
ma byung 'byung bar dka' ba ste :
gces tshad mig dang phangs tshad snying :
snying gi zungs khrag lta bu gang :
gzhan du bstan pa'i gnas med kyang :
deng 'dir nye ba'i skal ldan la :
gsang ba'i yi dam snying por gdams :
rang rang nyams len brtson pas sgrubs :
dpe rgyud ma 'ongs don ched du :
yon tan bdud rtsi gnas kyi mchog :
bde chen shel gyi brag phug 'dir :
mi shigs rgya yis thobs te sbos :
ral gcig ma mor gnyer du gtod :
ma 'ongs drug cu kha ral dus :
yar stod ra mo chab kyi khar :
lo tsA khyod kyis byin brlabs pa :
chu khams lug lo ye shes ming :
gso thabs mkhas pa de dang 'phrad :
de dus gzhan don cher mi 'byung :
rang nyams blangs nas grol ba thob :
'brel thogs 'bum phrag thar lam 'god :
slar yang rtsub 'gyur snyigs ma'i dus :
rje gcig tshangs pa'i me tog gi :
smon lam las sad sprul pa'i sku :
bi ma mi tras byin brlabs pa :
lcags khams 'brug lo pad+ma'i ming :
mkha' 'gro'i ming po dpa' bo cher :
bdud rtsi gsang ba'i srung ma yis :
gter dpe mngon sum sprad nas kyang :
mtsho skyes bdag gis byin brlabs nas :
dbang dang man ngag rdzogs par byed :
des kyang brdal por mi gtod par :
da lta'i dus kyi dag pa'i 'khor :
dz+nyA na sA ra de wI ma :
bai ro tsa na ku mA ra :
bud+d+ha dza ya kha gar+b+ha :
badzra rat+na shrI siM ha :
de sogs bsam bzhin gzhan don du :
srid pa'i myu gu bzung ba la :
dngos dang brgyud nas yang dag ston :
'gro 'dul thabs la mkhas spyod pas :
gsang sngags bstan pa'i btsas su byed :
'brel tshad pad+ma can du skye :
rang gzhan don mang 'grub par 'gyur :
sa ma ya :
bla na med pa'i gsang ba chen po'i man ngag gi gzhung 'di ni :
bod yul bkra shis 'byung ba'i gnas kyi snying po :
yul yar mo lung gi thig le :
dpal chen po dgyes pa'i pho brang :
bsam 'grub shel gyi brag phug tu o rgyan gyi paN+Di ta chen po de nyid dang :
lo tsA ba 'phyos kyi gnyags ban dz+nyA na ku mA ras bsgyur cing zhus te :
gu ru rin po che yab yum bdud rtsi bde ba chen po'i ting nge 'dzin la bzhugs pa'i spyan sngar :
chos rgyal chen po yab sras dang :
lo tsA ba chen po mched sogs bdag cag rnams kyis rin po che'i me tog dang bcas gsol ba btab pa ltar dgyes bzhin du ye shes kyi cho 'phrul bsam gyis mi khyab pa dang bcas smin grol chig rdzogs su mdzad :
nyams su blangs :
dpe rgyud dang dam tshig gi rdzas rnams rdo rje'i lung bzhin pad+ma brtsegs pa'i phug par rgyas btab :
gter srung ral gcig ma mo la gnyer du gtad :
ma 'ongs skal ldan rnams kyis spyod cing 'brel tshad thams cad rdo rje bdud rtsi bde ba chen po'i rig pa mchog gi phyag rgya'i ye shes grub par gyur cig ces smon lam du btab bo :
sa ma ya :
rgya rgya rgya :
gter rgya :
sbas rgya :
zab rgya :
gsang rgya :
gtad rgya :
rgya rgya rgya :
gu h+ya sa ma ya :

\u0f01\u0f83:
bla rdzogs thugs gsum 'dus pa'i zab don kun 'dril yid bzhin nor bu mthong ba rang grol bzhugs so :
\u0f88\u0f88\u0f88\u0f88\u0f88\u0f88
thugs rje chen po la phyag 'tshal lo :
thugs rje chen po pad+ma'i rgyal po dang :
dbyer med bla ma o rgyan rin po ches :
rjes bzung bud med mtsho rgyal blo dman yang :
gu rus byin brlabs bka' yi bsdu bar gnang :
mi brjed gzungs thob ma 'ongs phyi ma'i don :
bka' gtsang zol med brda yi yi ger btab :
de dag nang nas zab pa khyad par chos :
pad+ma'i snying tig rdzogs chen ma bu'i skor :
bdag cag rje 'bangs 'dus pa phyi ma dang :
khyad par lha yi sras po lcam dral rnams :
skye ba brgyud pa'i don du bka' rgyas gdams :
de yi snying po thugs rje'i man ngag 'di :
bla ma'i gsung bzhin yi ge'i ris su bris :
ma 'ongs las 'phro can dang 'phrad par shog :
sa ma ya :
na mo gu ru :
rdzogs chen snying po'i don sgom pa rnams kyis bla ma yi dam dbyer med thugs rje chen po pad+ma rgyal po kun 'dril yid bzhin nor bu 'di la bya ste :
gnas dben par phyi nang gi 'brel ba bcad :
bde ba'i gdan la 'khod nas dkon mchog gsum la skyabs su 'gro :
byang chub tu sems bskyed :
tshad med bzhi bsgom :
de nas lha'i ting nge 'dzin bsgom pa ni :
oM ma hA shUn+ya tA dz+nyA na badzra swa b+hA wa At+ma ko\u0f85 haM:
rang rig stong gsal chen po'i ngang las ngag tu hrIHhrIHzhes brjod pas snod bcud pad+ma dbang gi zhing khams dang rdo rje srung ba'i 'khor lo yangs shing rgya che bar gsal ba'i dbus su :
pad+ma dang nyi zla'i gdan la rang nyid skad cig gis thugs rje chen po pad+ma'i rgyal po sku mdog bye ru'i sdong po la til mar gyis byugs par nyi 'od khyab pa lta bu :
zhal gcig phyag bzhi pa :
'dzum zhing chags la cung zad khro ba'i nyams can :
phyag dang po gnyis thugs kar thal mo sbyar ba'i bar du pad+ma rA ga'i rdo rje rtse lnga pa bsnams pa :
g.yas 'og mas mu tig dmar po'i phreng ba dang :
g.yon 'og mas ut+pal dmar po'i sdong bu bsnams pa :
yum yi ge drug ma gsang ba ye shes dmar mo DA ma ru dang thod chang bsnams pas 'khril ba :
gnyis ka'ang dar dang rin chen rus pa dang me tog gi rgyan gyis brgyan pa :
zhabs rdo rje dang pad+ma'i skyil mo krung gis thugs rje'i 'od zer dmar po 'phro ba'i klong na bzhugs pa :
'khor lo lnga'i dbus su rigs lnga yab yum dang :
dbang po bzhi'i g.yas g.yon du sems dpa' yab yum mnyam par sbyor zhing :
dpung pa g.yas su sras nor bu 'dzin pa :
g.yon du sras mo gsang sngags 'dzin ma :
spyi bo la sogs pa'i gnas drug tu thub pa drug :
yan lag bzhi la khro chen bzhi :
ba spu'i bu ga thams cad du bskal bzang gi sems dpa' stong dang khrag 'thung lnga bcu rtsa brgyad sogs rtsa gsum rgyal ba rab 'byams til gyi gang bu kha bye ba ltar shigs ser bzhugs pa :
spyi bo'i gtsug tu pad+ma dang nyi zla'i gdan la drin can rtsa ba'i bla ma o rgyan pad+ma rdo rje 'chang gi rnam pa sku mdog dmar po rdo rje dang dril bu 'dzin pas yum bde ba'i dbang phyug ma dmar skya pad+ma dril bu 'dzin pa 'khril ba :
gnyis ka'ang dar dang rin po che dang rus pa'i rgyan gyis brgyan pa :
zhabs rdo rje'i skyil mo krung gis 'ja' 'od thig le rig 'dzin dpa' bo mkha' 'gro'i sprin phung 'phro ba'i klong na bzhugs pa'i gtso 'khor thams cad kyi gnas gsum yig 'bru gsum las 'od zer 'phros :
ye shes kyi dkyil 'khor nam mkha' gang ba spyan drangs par bsam la :
gdung ba'i dbyangs dang bcas te thugs dam bskul ba ni :
hU~M hrI:
sngon gyi bskal pa'i dang po la :
o rgyan yul gyi nub byang mtshams :
d+ha na ko Sha'i mtsho gling du :
pad+ma ge sar sdong po la :
ya mtshan mchog gi dngos grub brnyes :
pad+ma 'byung gnas zhes su grags :
'khor du mkha' 'gro mang pos bskor :
khyed kyi rjes su bdag sgrub kyis :
byin gyis rlob phyir gshegs su gsol :
ri po ta la'i pho brang nas :
thugs rje chen po gshegs su gsol :
nub phyogs o rgyan dur khrod nas :
gsang ba ye shes gshegs su gsol :
gzhan yang phyogs bcu'i zhing khams nas :
rtsa gsum rgya mtsho gshegs su gsol :
gnas mchog 'di ru byin phob la :
sgrub mchog bdag la dbang bzhi skur :
bgegs dang log 'dren bar chad sol :
mchog dang thun mong dngos grub stsol :
oM AHhU~M badzra gu ru d+he wa d+hA ki nI lo ke shwa ra pad+ma rA dza badzra sa ma ya dzaHdzaHsid+d+hi pha la hU~M A:
zhes yang yang brjod :
byin phebs pa'i rtags byung ba na bzhugs su gsol ba ni :
hU~M hrI:
rang byung lhun grub gzhal yas dbus :
pad+ma nyi zla'i gdan steng du :
rtsa gsum thugs rje'i lha tshogs rnams :
dgyes shing brtan par bzhugs su gsol :
sa ma ya dzaHhU~M baM hoHtiSh+Tha lhan :
zhes pas dam tshig dang ye shes dbyer med du bzhugs par bsam :
slar yang dbang gi lha nam mkha' gang bar byon nas bdud rtsi'i dbang bskur bas byin gyis brlabs :
chu lhag ma spyi bor 'khyil pa las rigs kyi bdag po 'od dpag med pas dbur brgyan :
rang gi thugs ka nas mchod pa'i lha mo'i tshogs bsam gyis mi khyab pa spros te phyag mchod bstod pa byed par bsam la :
na mo :
skye 'gag 'gyur med phrin las rdzogs :
rang byung thugs rjes 'gro rnams sgrol :
yid bzhin dngos grub char 'beb pa'i :
dkyil 'khor lha la phyag 'tshal lo :
na mo pU ru sha ya ho :
hrI:
rtsa gsum thugs rje'i lha tshogs la :
phyi yi mchod pa 'bul ba ni :
me tog bdug spos mar me dri :
zhal zas rol mo yid 'ong rnams :
spyan shangs thugs ka sku lus dang :
zhal dang snyan du mchod pa 'bul :
puSh+pe d+hU pe A lo ke gan+d+he nai bid+yA shab+da pU dza ho :
hU~M hrI:
thugs rje chen po 'gro 'dul pad+ma'i rgyal :
sku mdog dmar po rjes chags ye shes 'bar :
nyag gcig zhal dang tshad med bzhi yi phyag :
chos sku'i rang bzhin 'od gsal rdo rjer sdom :
longs spyod yongs rdzogs rin chen phreng ba 'dren :
sprul pa'i rnam 'phrul pad+ma rgyas pa 'chang :
gsang ba ye shes bde chen gnyis med sbyor :
snang stong mtshan dpe'i sku la phyag 'tshal bstod :
hrI:
rtsa gsum thugs rje'i lha tshogs la :
rang byung nang mchod 'bul ba ni :
mdzes pa'i gzugs dang snyan pa'i sgra :
dri zhim ro bcud 'jam 'khril reg :
zag med chos kun 'byung ba'i gnas :
ye shes dbyings su mchod par 'bul :
rU pa shab+da gan+d+he ra sa spar+she d+harma d+hA tu pU dza ho :
hU~M hrI:
thugs rje chen po 'gro 'dul pad+ma'i rgyal :
A li kA li rang byung sngags kyi sgras :
brgyad khri bzhi stong chos kyi char chen 'beb :
phyi nang sa chu me rlung 'byung ba bzhi :
'gro ba rigs drug so so'i sgra skad kun :
yi ge drug pa'i sngags kyi dbyangs su bsgyur :
khams gsum 'khor ba dong nas sprugs mdzad pa'i :
grags stong rdo rje'i gsung la phyag 'tshal bstod :
hrI:
rtsa gsum thugs rje'i lha tshogs la :
gsang ba'i mchod pa 'bul ba ni :
yid 'phrog rdo rje'i lha mo'i tshogs :
nam mkha' gang bar rab sprul nas :
snyoms 'jug dga' bzhi'i sgyu rtsal mchog :
zag med bde chen rgyas phyir 'bul :
ma hA su kha ga Na gu h+ya pU dza ho :
hU~M hrI:
thugs rje chen po 'gro 'dul pad+ma'i rgyal :
nyon mongs shes bya'i sgrib gnyis dbyings su sangs :
ji lta ji snyed mkhyen pa'i ye shes rgyas :
'gro ba kun la bu gcig lta bur brtse :
sangs rgyas kun dang dbyer med bcom ldan 'das :
lhun grub rtsol med phrin las mkha' dang mnyam :
gdod nas rnam dag rang byung chos kyi sku :
rig stong 'od gsal thugs la phyag 'tshal bstod :
hrI:
rtsa gsum thugs rje'i lha tshogs la :
khyad par mchod pa 'bul ba ni :
rtsa brgyad stong sbyar sman gyis mchod :
nyon mongs bsgral pa'i rak+tas mchod :
brjid ldan 'dod yon gtor mas mchod :
thugs dam bskang phyir bzhes su gsol :
ma hA pany+tsa a mr-ita khA hi :
ma hA rak+ta khA hi :
ma hA ba liM ta kha kha khA hi khA hi :
hU~M hrI:
thugs rje chen po 'gro 'dul pad+ma'i rgyal :
gar gyi dbang phyug khyab bdag kun tu bzang :
gsang ba ye shes bzang mo gnyis med sbyor :
rigs 'dus bla ma gtsug gi rgyan du 'chang :
phung khams skye mched rtog tshogs thams cad kun :
zhi khro rab 'byams rtsa gsum 'khor lor rdzogs :
dran pas gdung sel dngos grub gter gyi mdzod :
dkyil 'khor yongs rdzogs lha la phyag 'tshal bstod :
nyes byas bshags shing dngos grub gsol ba ni :
ho :
'gro 'dul thugs rje'i lha tshogs dgongs su gsol :
bdag cag nyon mongs 'khrul pa'i gzhan dbang gis :
thog med dus nas da lta yan chad du :
tshor dang ma tshor sdig ltung nyams chag kun :
'gyod pas bshags so byang zhing dag pa dang :
rdo rje'i tshe dang g.yung drung lta bu'i lus :
dad dang snying rje shes rab ting 'dzin sgo :
mngon shes rjes dran gzungs dang spobs pa'i gter :
tshar gcod rjes 'dzin phrin las rnam pa bzhi :
sku gsung thugs dang mnyam sbyor dngos grub mchog :
lha sngags ye shes dkyil 'khor la brten nas :
thugs rje yul la 'jug pa'i phrin las kyis :
da lta nyid du bdag la bstsal nas kyang :
mthong thos dran reg smin cing grol ba dang :
'khor ba dong nas sprugs par byin gyis rlobs :
zhes gsol ba btab cing lha sku bde ba chen po'i ye shes sgyu ma lta bu'i ngang du mnyam par bzhag go :
de nas bzlas pa sngags kyi ting nge 'dzin la 'jug pa la :
dang po bsnyen pa'i rim pa ni :
spyi bo'i bla ma la mos gus rtse gcig pas :
kye kye bla ma rin po che :
gu ru pad+ma rdo rje 'chang :
bdag la re sa gzhan na med :
ye shes thugs rjes dgongs su gsol :
phyi nang gsang ba'i bar chad sol :
sku gsung thugs kyi byin gyis rlobs :
lus ngag yid la dbang bzhi skur :
mchog dang thun mong dngos grub stsol :
oM AHhU~M badzra gu ru pad+ma sid+d+hi hU~M:
zhes bzlas pas :
gnas gsum 'bru gsum las 'od zer dkar dmar mthing gsum bdud rtsi'i rgyun dang bcas pa rim dang gcig car du byung :
rang gi gnas gsum du rim dang gcig car du zhugs shing thim pas dbang dang byin rlabs dngos grub ma lus pa thob par bsam la bzlas brjod 'bum phrag bzhi bya'o :
gnyis pa sgrub pa ni :
rang gi snying gar thugs rdo rje mi bskyod pa'i thugs ka'i dbus su nyi zla'i gwa'u kha sbyor gyi lte bar hrIHyig dmar po mar me ltar 'bar ba'i mthar sngags kyi phreng ba rang sgra sgrog bzhin du 'khod pa las 'od zer mchod pa'i tshul du 'phros :
zhing rab 'byams kyi rtsa gsum rgyal ba rgya mtsho la thugs mnyes pa'i mchod pa phul :
sku gsung thugs kyi byin rlabs dang dngos grub thams cad sku dang yig 'bru phyag mtshan gyi rnam par spyan drangs nas rang la thim pas sgo gsum rdo rje gsum gyi rang bzhin du byin gyis brlabs par bsam la :
oM ma Ni pad+me hU~M hrI:
zhes 'bum phrag bdun bzla'o :
gsum pa las sbyor ni :
slar yang thugs srog sa bon gyi mthar gzungs sngags kyi phreng bas bskor ba las 'od zer 'phros :
lus dkyil gyi lha thams cad la khyab :
mun khung du sgron me btegs pa bzhin gsal bar byas :
bde ba chen po'i ye shes mchog tu 'bar ba'i 'od kyis rigs drug gi sems can la phog :
de thams cad kyi sgrib gnyis bag chags dang bcas pa sbyangs :
snang grags 'gyu gsum thugs rje chen po'i dkyil 'khor rab 'byams kyi sku gsung thugs su byin gyis brlabs :
gang la gang 'dul ba'i mchog dang thun mong gi phrin las thams cad lhun gyis grub par bsam la :
oM AHhU~M hrIHoM ma Ni pad+me hU~M d+hu ma g+ha ye na ma swA hA:
bo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
ma ma sarba pA paM kle sha shAn+tiM ku ru swA hA:
zhes spyi dril gyi las sbyor dang :
na mo rat+na tra yA ya :
na mo b+ha ga wa te sarba ta thA ga ta lo ke shwa ra pad+ma rA dzA ya :
ta thA ga tA ya :
ar+ha te saMmyaka saM bud+d+hA ya :
tad+ya thA:
oM na mo pad+ma shwa ri rA ya :
pad+ma uSh+NI ShA ya :
pad+ma lo tsa nA ya :
pad+ma mu khA ya :
pad+ma hastA ya :
pad+ma ba da nA ya :
pad+ma d+ha ra NA ya :
pad+ma dz+nyA nA ya :
pad+ma pA dA ya :
pad+ma aM gu shA ya :
pad+me shwa rA ya :
pad+ma badzra gar+b+hA ya :
pad+ma saM gra hA ya :
pad+ma su khA ya :
pad+ma phul+lA ya :
pad+ma pra b+hA ya :
pad+ma te dzA ya :
pad+ma bi shran+tA ya :
pad+ma siM ha nA dA ya :
pad+ma lo ke shwa rA ya :
pad+ma kha tsar+YA ya :
pad+ma ga ga na rA dzA ya :
pad+ma krI ti gar+b+hA ya :
pad+ma bI b+ha yA ya :
pad+ma tsin+ta tsakyA ya :
pad+ma ma hA kA ru Ni kA ya :
pad+ma a mo g+ha pA shA ya :
pad+ma tsin+ta ma NI ya :
tad+ya thA:
oM sarba ta thA ga ta a wa lo ki te :
ma ma sarba satwA pA paM kle sha sho d+ha ya sho d+ha ya :
bi sho d+ha ya bi sho d+ha ya :
sarba karma A ba ra Na bi sho d+ha ya :
ha na ha na :
pra ti ha na pra ti ha na :
da ha na da ha na :
siny+tsa ya siny+tsa ya :
sarba ma la bi sho d+ha na ye swA hA:
de ltar las sbyor spyi dril gzungs sngags dang bcas pa 'di khri phrag gcig bzlas pas tshe rabs 'khor ba grangs med du bsags pa'i sdig sgrib thams cad byang zhing dag pa dang :
'dod rgu thams cad yid bzhin du 'byor pa dang :
'khor ba dong nas sprugs pa'i phrin las la dbang 'byor bar 'gyur ro :
thun mtshams su ci 'byor ba'i gtor ma bsang sbyang byin gyis brlabs la :
gtor mgron spyan drang ba ni :
hrI:
bla ma yi dam thugs rje'i lha tshogs rnams :
chos kyi dbyings la rtsol rtog mi mnga' yang :
bdag cag tshogs gsag mchod pa bzhes slad du :
ye shes sgyu ma'i rol pas gnas 'dir gshegs :
oM gu ru sarba ta thA ga ta pad+ma rA dza sa pa ri wa ra badzra sa mA dza :
dzaHhU~M baM ho :
pad+ma A sa na tiSh+ThAn+tu :
zhes pas mdun gyi nam mkhar bzhugs pa la gtor ma 'bul ba ni :
oM gu ru sarba ta thA ga ta ma hA kA ru Ni ka pad+mA rA dza sa pa ri wA ra i daM ba liM b+hUny+dza kha kha khA hi khA hi :
sarba sid+d+hi m+me pra ya ts+tshan+tu :
zhes lan bdun gyis phul :
mchod cing bstod la phrin las gsol ba ni :
hrI:
nyer spyod 'dod yon bde ba che :
sman rag gtor tshogs bsam mi khyab :
phyi nang gsang ba rmad byung ba'i :
mchod pa'i phyag rgya chen por rol :
oM gu ru sarba ta thA ga ta ma hA kA ru Ni ka pad+ma rA dza sa pa ri wA ra ma hA sarba pU dza ho :
hrI:
mkha' khyab rdo rje'i sku gsung thugs :
yon tan phrin las kun tu ston :
bla ma thugs rje'i lha tshogs la :
sgo gsum gus pas phyag 'tshal bstod :
'dod yon gtor ma 'di bzhes la :
byang chub lam gyi bar chad sol :
mchog dang thun mong dngos grub stsol :
'khor ba dong sprugs phrin las mdzod :
nongs pa bshags shing ye shes lha tshogs rang la bstim :
rang gi thugs ka nas 'od zer 'phros pas khams gsum snod bcud thams cad bde ba chen po'i ngo bor 'od du zhu :
rang nyid gzhi lus lha dang bcas pa la thim zhing :
de'ang thugs srog hrIH'i bar du 'dus nas 'od gsal spros pa dang bral ba'i ngang du gyur par bsam la mnyam par bzhag :
slar yang rang skad cig gis thugs rje chen po bla ma rigs kyi bdag por bzhugs pa'i skur lam ste gyur par bsam :
oM AHhU~M badzra kA wA tsi rak+Sha haM zhes sgo gsum rdo rje'i rang bzhin du byin gyis brlab :
dge ba'i rtsa ba 'di yis bdag gzhan 'gro :
sgrib gnyis byang zhing tshogs gnyis yongs su rdzogs :
sa dang lam gyi bgrod pa mthar phyin nas :
'gro 'dul 'phags pa'i go 'phang myur thob shog :
byin rlabs sprin phung bla ma rdo rje 'chang :
dngos grub char 'beb yi dam thugs rje'i gter :
'khor ba dong sprugs bde gshegs sems dpa'i tshogs :
rab 'byams rtsa gsum rgya mtsho'i bkra shis shog :
ces bsngo smon bkra shis bya :
thun mtshams thams cad du stong nyid snying rje'i snying po can gyi gsag sbyong la brtson par bya'o :
de ltar 'bad pas rab dngos :
'bring nyams :
tha ma rmi lam du bla ma dang yi dam gyi zhal mthong ba :
gsung thos pa :
ye shes rgyud la skye ba sogs rtags mthong zhing :
phyir mi ldog pa'i sa la reg par 'gyur ro :
bla ma dang yi dam thugs rje chen po pad+ma zhi khro rnam par rol pa kun 'dril yid bzhin nor bu'i bsnyen sgrub rgyun gyi rnal 'byor ro :
sa ma ya :
de lta bu'i bla ma dang yi dam gyi rnal 'byor bskyed pa'i rim pa la bslab pa ni :
gnas dben par mtshams dam du bcad :
ma rdal dang sku gsung thugs kyi rten mchod tshogs dang bcas pa bsham :
skyabs sems dang gsag sbyong nan tan du bya :
dngos gzhir dam tshig gi dkyil 'khor gsal btab nas ye shes pa spyan drang ba sogs las rim gsal bar bsgom :
de nas thog mar spyi bo'i bla ma'i sku'i gsal snang la sems gzung :
'od zer 'phros 'dus dbang bzhi blang :
bla ma rang la bstim :
rlung ro bsal :
lus gnad bsrang :
rlung nang du cung zad 'dzin pa dang bcas rang thugs rje chen por gsal ba la blo bzhag :
gsal snang skyes pa na sems dang bsres te dwangs gsal rnyogs med kyi ngang du rtse gcig sems bzung :
skabs su nga rgyal drag tu brtan :
mthar chos nyid gnyug ma'i ye shes zhi ba chos kyi sku'i yon tan gzugs kyi skur shar ba'i dag dran la bslab :
de lta bu yang nas yang du goms pas rtsa ba'i lha sku la gsal brtan tshad du phyin pa na :
lus dkyil gyi lha dang :
mthar snang srid dag pa rab 'byams su lam du khyer bas tha mal gyi snang ba dang :
der zhen pa dang :
de dang rjes su 'brel ba'i rtog tshogs thams cad sku dang ye shes sgyu ma'i tshul du rang shar na bskyed rim gyi grub mtha' snyogs pa yin no :
de'i yan lag tu bzlas brjod kyi sgo nas bsnyen cing sgrub pa la :
bdag bskyed la brten nas bsnyen pa dang :
sgrub pa dang :
las la sbyar ba ni gong du bshad pa ltar grangs dang rtags mthar phyin par bya'o :
de ni bsnyen pa las phye ba'i bsnyen sgrub las gsum mo :
de nas mdun bskyed la brten nas sgrub pa bya bar 'dod na :
dben par phyi nang gi mtshams bcad :
bkra shis pa'i sa dmar po blangs la ma rdal zlum po mda' gang khru bzhi pa ngos snyoms pa'i dbus su bdud rtsis chag chag gdab :
dkyil 'khor sgo rdzogs sam me tog gi tshom bu'i steng du khri'u'i khar zangs kyi bum pa myong grol ril bus gang ba'i khar bdud rtsi'i thod pa dang sin+d+hu ra'i me long rtsa sngags kyis brgyan pa'i steng bla ma'i gtor chen rnams bkod :
mthar phyi nyer spyod :
nang 'dod yon :
gsang ba sgeg sogs rig ma'i gzugs brnyan :
rmad du byung ba sman rag gtor tshogs rnams phyogs bzhir dgram :
spos dang rol mor bcas ye shes kyi gzi byin dbab pa rnams sta gon du bya ba'o :
de nas dngos gzhir skyabs su 'gro ba :
sems bskyed pa :
tshad med bzhi bsgom pa :
tshogs gsag pa :
bgegs bskrad cing mtshams gcad pa :
gnas dang yo byad byin gyis brlab pa rnams spyi ltar byas la :
bdag gi rnal 'byor bzlas brjod dang bcas pa sngon du 'gro bas mdun rten stong par sbyangs :
stong pa'i ngang las ngag tu hrIHhrIHzhes brjod pas mdun bskyed kyi dkyil 'khor 'byung bzhi rim brtsegs ri rab dang bcas pa'i steng du sna tshogs rdo rje stegs bu la gnas pa'i rdo rje'i srung 'khor yangs shing rgya che ba gsal brtan 'od zer rab tu 'bar ba :
de'i dbus su b+h+rU~M las ye shes rang snang gi gzhal med khang gru bzhi sgo bzhi rta babs bzhis brgyan pa :
tshad dang mtshan nyid thams cad yongs su rdzogs pa phyi nang sgrib med dwangs gsal 'od kyi rang bzhin can gyi lte bar sna tshogs pad+ma 'dab ma bzhi pa ze'u 'bru dang bcas pa'i snying por zla ba'i dkyil 'khor hrIHyig dmar pos mtshan pa :
de las 'od zer 'phros 'dus yongs su gyur pa las pad+ma rA ga las grub pa'i rdo rje dmar po rtse lnga pa 'od 'bar ba hrIHyig gis mtshan pa las gzhal du med pa'i 'od zer 'phros :
'phags pa rnams mchod cing thugs dam bskul :
sems can thams cad kyi sgrib pa sbyangs te 'jig rten dbang phyug gi go 'phang la bkod :
'od zer tshur 'dus yongs su gyur pa las thugs rje chen po pad+ma'i rgyal po sku mdog bye ru'i sdong po la til mar gyis byugs par nyi 'od khyab pa lta bu :
zhal gcig phyag bzhi pa :
'dzum zhing chags la cung zad khro bo'i nyams can :
phyag dang po gnyis thugs kar thal mo sbyar ba'i bar du pad+ma rA ga'i rdo rje rtse lnga pa bsnams pa :
g.yas 'og mas mu tig dmar po'i phreng ba dang :
g.yon 'og mas ut+pal dmar po'i sdong bu bsnams pa :
yum yi ge drug ma gsang ba ye shes dmar mo DA ma ru dang thod chang bsnams pas 'khril ba :
gnyis ka'ang dar dang rin chen rus pa dang me tog gi rgyan gyis brgyan pa :
zhabs rdo rje dang pad+ma'i skyil mo krung gis thugs rje'i 'od zer dmar po 'phro ba'i klong na bzhugs pa :
de'i spyi bor pad+ma dang nyi zla'i gdan la drin can rtsa ba'i bla ma o rgyan pad+ma rdo rje 'chang gi rnam pa sku mdog dmar po rdo rje dang dril bu 'dzin pas yum bde ba'i dbang phyug ma dmar skya pad+ma dril bu 'dzin pa 'khril ba :
gnyis ka'ang dar dang rin po che dang rus pa'i rgyan gyis brgyan pa :
zhabs rdo rje'i skyil mo krung gis 'ja' 'od thig le rig 'dzin dpa' bo mkha' 'gro'i sprin phung 'phro ba'i klong na rol pa :
gtso bo'i g.yas su sras nor bu 'dzin pa :
g.yon du sras mo gsang sngags 'dzin ma :
gnyis ka'ang sku mdog dmar gsal gzhon zhing 'dzum pa'i nyams can :
zhal gcig phyag bzhi'i dang po gnyis thugs kar thal mo sbyar ba :
g.yas 'og mas mu tig dmar po'i phreng ba dang :
g.yon 'og mas pad+ma dmar po 'chang ba :
dar dang rin po che dang me tog gi phreng bas brgyan cing zhabs sems skyil gyis gtso bo la 'dud pa'i tshul gyis pad zla'i gdan la bzhugs pa :
pad 'dab bzhi'i lte bar zla ba'i gdan la mdun du rnam par snang mdzad :
shar du rdo rje sems dpa':
lhor rin chen 'byung ldan :
nub tu snang ba mtha' yas :
byang du don yod grub pa rnams rang rang gi rigs kyi yum dang mnyam par sbyor ba :
de'i phyi rol mu khyud sna tshogs pad+ma 'dab ma brgyad la zla ba'i steng du phyi nang gi sems dpa' yab yum bcu drug 'khril sbyor du rol ba :
de'i phyi rol du mu khyud rim pa bzhir pad 'dab stong dang zla ba'i gdan la bskal bzang gi sems dpa' stong :
khyams kyi phyogs bzhi steng 'og rnams su sprul sku thub pa drug :
sgo bzhir nyi ma la gnas pa'i mthar byed sgo ba yab yum brgyad rnams sku mdog phyag mtshan rgyan cha lugs ma 'dres yongs rdzogs chen por gsal ba'i steng gi nam mkhar khrag 'thung lnga bcu rtsa brgyad dang :
gzhan yang rtsa gsum rgyal ba rab 'byams thams cad til gyi gong bu kha bye ba ltar bde stong 'od kyi phung por shigs ser bzhugs pa'i gtso 'khor thams cad kyi gnas gsum yig 'bru gsum las 'od zer 'phros :
'jig rten dbang phyug zhi khro rab 'byams rgyal ba'i dkyil 'khor thams cad mkha' khyab tu spyan drang bar bsam la :
spyan 'dren nas bstod bshags kyi bar gong ltar bya'o :
de nas bsnyen pa'i dmigs bzlas cung zad sngon du 'gro bas :
gtso bor sgrub pa'i dmigs bzlas ni :
rang gi snying gar thugs rdo rje mi bskyod pa'i thugs ka'i dbus su nyi zla'i gwa'u kha sbyor gyi lte bar hrIHyig dmar po mar me ltar 'bar ba'i mthar sngags kyi phreng ba rang sgra sgrog bzhin du 'khod pa las sngags kyi phreng ba lu gu rgyud du bar ma chad par byung ba zhal nas thon :
mdun bskyed kyi thugs srog sngags phreng dang bcas pa la thim pas dkyil 'khor lha tshogs thams cad kyi thugs rgyud bskul :
de las 'od zer mchod pa'i tshul du 'phros :
zhing rab 'byams kyi rtsa gsum rgyal ba rgya mtsho la thugs mnyes pa'i mchod pa phul :
sku gsung thugs kyi byin rlabs dang dngos grub thams cad sku dang yig 'bru phyag mtshan gyi rnam par spyan drangs nas rang la thim pas sgo gsum rdo rje gsum gyi rang bzhin du byin gyis brlabs par bsam la yi ge bdun pa 'bum phrag gsum mam :
gnyis sam :
gcig gis mtha' rten pa bzla'o :
las sbyor la thun mong dang :
khyad par gnyis las :
dang po ni :
slar yang rang gi thugs srog sa bon gyi mthar gzungs sngags kyi phreng bas bskor ba las 'od zer 'phros :
mdun bskyed kyi lha tshogs rnams la thim :
gsal brtan bde ba chen po'i ye shes mchog tu 'bar ba'i 'od kyis rigs drug gi sems can la phog :
de thams cad kyi sgrib gnyis bag chags dang bcas pa sbyangs :
snang grags 'gyu gsum thugs rje chen po'i dkyil 'khor rab 'byams kyi sku gsung thugs su byin gyis brlabs :
gang la gang 'dul ba'i mchog dang thun mong gi phrin las thams cad lhun gyis grub par bsam la gzungs sngags khri phrag gcig bzla'o :
gnyis pa khyad par gyi las sbyor ni :
de lta bu'i sgrub pa'i bsnyen sgrub las gsum mthar phyin pas gzhan don las sbyor drug bya ba ste :
dang po sku phyag rgya mthong grol ni :
sa ga'am cho 'phrul zla ba'i tshes gcig nas bzung :
ras 'dul legs par byas pa'i gzhi la myang grol rdzas kyis byugs :
lha bzo dam tshig ldan pas gtso bo rigs bdag dang bcas pa'i sku mtshan nyid dang ldan par bris pa'i gsham du :
bsnyen sgrub las sbyor gyi gzungs smon lam dang bcas bri :
tshes brgyad kyi nyi ma 'char khar spyan dbye rab gnas legs par byas la dkyil 'khor gyi dbus su dgram :
mchod tshogs ji ltar 'byor pa bsham :
bdag gi rnal 'byor sngon du 'gro bas bris sku bsang sbyang :
stong pa'i ngang las gtso bo rigs bdag lus dkyil dang bcas pa bdag bskyed ltar gsal gdab cing bstod bshags bar bya :
bzlas pa'i skabs su bab pa na :
rang thugs rje chen por gsal ba'i thugs srog sngags phreng dang bcas pa las bde ba chen po'i 'od zer 'phros :
mdun bskyed gtso bo rigs bdag lus dkyil dang bcas pa'i lha tshogs rnams kyi thugs rgyud bskul :
de rnams sku dgyes pa'i gzi byin bskyed :
gsung sngags kyi sgra chen po bsgrags :
thugs ka nas ye shes kyi 'od zer bsam gyis mi khyab pa 'phros :
'phags pa rnams mchod :
sems can thams cad thugs rje chen po'i go 'phang la bkod :
'od zer tshur 'dus pa dang lhan cig tu rtsa gsum rgyal ba rab 'byams kyi thugs rje'i byin rlabs thams cad lha sngags 'od zer gyi rnam pas mdun bskyed la thim :
byin rlabs kyi gzi byin mchog tu 'bar :
mthong thos dran reg thams cad grol ba'i bdag nyid chen por gyur par bsam la bsnyen sgrub kyi sngags ci rigs dang :
gtso bor las sbyor gyi gzungs kho na bzla :
thun mtshams mchod bstod gtor ma 'bul ba sogs bya :
rten 'di mthong thos dran reg kun :
nad gdon sdig sgrib bar chad zhi :
tshe bsod dpal 'byor ye shes rgyas :
bde ba can du skye bar shog :
ces khyad par gyi smon lam mang du gdab :
de lta bu'i rim pas tshes bco lnga'i bar du bsgrub :
bris sku las sgra dang 'od zer 'phro ba byung na thugs rje chen po'i ye shes kyi sku dngos dang dbyer med par 'gyur ro :
gang ltar yang tshes bco lnga'i nyi ma 'char ka'i dus mchod pa rgya cher byas la gtsug lag gi sgo khang ngam :
lam srang gi gzhi mdo lta bu kun gyis mthong ba'i sar brtan par bzhugs su gsol :
cho ga dang brtan bzhugs rgyas par bya :
smon lam brgya rtsa brgyad gdab cing bkra shis rgya cher byas la dge 'dun bsnyen bkur gyi dga' ston dang :
'dus pa rnams sbyin pas tshims par bya'o :
de ltar byas pas rten mthong zhing mos gus skyes pa tsam gyis thar pa'i sa bon rgyud la bzhag :
sdig sgrib zhi :
legs tshogs rgyas :
phyi ma bde ba can du skye ba sogs phan yon bsam gyis mi khyab bo :
gnyis pa gsung thos pas grol ba ni :
tshong dus sogs skye bo mang du tshogs pa'i sar rang nyid thugs rje chen po'i rnal 'byor la gnas pas :
bzlas pa'i skabs su bab pa na :
rang thugs rje chen po rigs bdag lus dkyil gyi lha dang bcas pa'i zhal nas sngags kyi sgra dang thugs rje'i 'od zer bsam gyis mi khyab pa 'phros :
sems can thams cad dang khyad par yul mngon du gyur pa rnams kyi rna ba'i 'doms rtsa nas zhugs :
snying gi dbus su thim :
'byung ba'i sgra thams cad kyang sngags kyi rang sgrar grags pa gang gis thos pa tsam gyis nad gdon sdig sgrib bag chags dang bcas pa byang zhing dag :
tshe bsod dpal 'byor ye shes thams cad 'phel zhing rgyas :
thar pa'i sa bon rgyud la thebs :
tshe 'phos ma thag bde ba can du skye ba'i skal pa can du gyur par bsam la bsnyen sgrub sngags kyis thog drangs te las sbyor gyi gzungs gsal dag snyan pas skad gsang mthon por sgrog :
gzungs sngags thos pa'i yid can kun :
nad gdon sdig sgrib bar chad zhi :
zhes sogs smon lam gdab :
des thar pa'i sa bon rgyud la bzhag pa sogs phan yon gong ltar 'thob par 'gyur ro :
gsum pa thugs dgongs pas grol ba ni :
yang skye bo mang du tshogs pa'i sar bdag gi rnal 'byor la gnas pas dmigs bzlas cung zad mthar :
lus bsrang :
rlung bsal :
mig yul rnams la che re blta :
yid kyis rang dang yul snang thams cad thugs rje chen po'i sku dang sngags sgrar gsal btab pa'i mthar :
snang sems ro gcig tu bsres la dgongs pa mi 'gyur ba'i ngang du yun ring du mnyam par bzhag :
snang sems ro gcig yid can kun :
zhes sogs smon lam btab pas phan yon gong ltar 'thob par 'gyur ro :
bzhi pa yon tan reg pas grol ba ni :
gro ga'am shog bu gtsang mar gur gum gi waM rgya mtshal rnams bsres pas 'khor lo mu khyud lnga ldan du bskor ba'i lte bar thugs rje chen po'i sku'am sa bon hrI:
mu khyud dang po la bsnyen pa'i sngags mthar bla ma rdo rje 'chang chen pos rig pa chen po 'di nyid 'chang ba dang reg pa thams cad rnam par grol bar mdzad du gsol :
gnyis pa 'dab ma brgyad la re re bzhin du :
sgrub sngags kyi mthar yi dam thugs rje chen pos sogs spel tshig sbyar :
gsum par las sbyor gyi gzungs dang :
thugs rje chen po rtsa gsum zhi khro rab 'byams kyi rig pa sogs dang :
rig pa 'di nyid 'chang ba kun :sogs smon lam spel :
bzhi par dbyangs gsal rten snying spel tshig smon lam bkra shis kyis brgyan :
lnga par rdo rje'i ra ba dang 'od lnga'i mu khyud kyis bskor :
myang grol rdzas kyis khyab par byug :
dkyil 'khor gyi dbus su bzhag la bdag mdun sgrub mchod tshul bzhin du bya ba sogs bris sku'i skabs ltar la mjug tu bskyed pa'i lha rnams sngags dang :
gzhal yas khang mu khyud kyi rnam par zhal bsgyur zhing smon lam brtan bzhugs rgyas par bya'o :
de ltar tshul bzhin du bsgrubs pa dar sna lnga yis dril te gtsug gam mgul du bcangs pas gong gi phan yon rnams 'byung zhing :
'chang ba po des reg pa'i 'gro ba'ang rnam par grol ba'i sa bon thebs par 'gyur ro :
lnga pa phrin las tshor bas grol ba ni :
rgya shug :
tsan+dan dkar dmar :
a ga ru :
sih+la :
spos dkar :
spang spos sogs dri'i rdzas kyi phur ma tshul bzhin bsgrubs pa'i gzungs bum gyi chu dang skye bdun sbyar bas sbol la mdun du bzhag :
bdag mdun dkyil 'khor sgrub mchod sngon du 'gro bas :
rang gi thugs ka nas 'od zer 'phros :
mdun bskyed lha tshogs rnams kyi thugs rgyud bskul :
de rnams kyi zhal dang thugs ka nas sngags kyi sgra dang 'od zer gyi tshogs bsam gyis mi khyab pa 'phros :
dri'i rdzas la thim pas gang gis dri tshor ba tsam gyis rnam par grol ba la sogs pa'i ye shes dang yon tan rgyud la skye ba'i nus pa dang ldan par bsam la :
las sbyor gyi gzungs gtso bor bzla :
bzlas pa khri la sogs pas nus ldan du bsgrub :
snod bzang por bcang :
mang du tshogs pa'am dbang bskur sogs kyi tshe bsang shing gi dud pa dang sbyar nas bdugs pas dri tshor ba tsam gyis gong gi phan yon rnams 'byung bar 'gyur ro :
drug pa yongs rdzogs myang bas grol ba ni :
'phags pa gsum gyi ring bsrel dang gdung :
yul dag pa'i bdud rtsi dang sha :
khyad par skye bdun gyi sku sha rnams rtsa ba dang yan lag gi sman ji ltar rnyed pa 'bru sna'i phye ma dang bcas gzungs sgrub kyi chus ril bu sran chung tsam du dril :
rang byung gi li khris na bza' gsol :
rin po che'am rdza'i bum par bstsal la sgrub pa'i dkyil 'khor gyi dbus su bzhag :
bdag mdun sgrub mchod tshul bzhin bzlas pa dang bcas pa ci rigs pa'i mthar :
myong grol gyi bum pa la dmigs te :
myang grol gyi snod rang byung dbyings kyi gzhal med khang chen por :
ril bu rnams rig pa rang snang gi ye shes bla ma thugs rje chen po rtsa gsum rgyal ba rab 'byams kyi lha tshogs til gyi gong bu kha bye ba ltar gnas gsum 'bru gsum gyis mtshan pa las 'od zer 'phros :
ye shes kyi 'khor lo mkha' khyab tu spyan drangs par bsam la :
spyan 'dren nas bstod bshags bar bya :
rang gi thugs ka nas lha dang sngags kyi 'od zer rdo rje gzungs kyi thag pa'i lam las brgyud de ril bu lhar gsal ba rnams kyi thugs kar phog :
ye shes kyi gzi byin bskyed :
sngags kyi sgra dang 'od zer mkha' khyab tu snang bas 'phags pa rnams la thugs mnyes pa'i mchod pa phul :
sems can thams cad thugs rje chen po'i go 'phang la bkod :
'od zer slar 'dus pa dang lhan cig tu 'gro 'dul bde gshegs rtsa gsum rgyal ba rgya mtsho'i sku gsung thugs kyi byin rlabs dang dngos grub :
snod bcud kyi dwangs ma thams cad lha sngags 'od zer gyi rnam par bsdus te ril bu'i lha'i thugs kar thim :
byin rlabs kyi gzi 'od lhag par 'bar :
grags stong rdo rje'i dzapa? rgyun mi chad pa nam mkha' gang bar sgrog par bsam la :
bsnyen sgrub sngags ci rigs dang las sbyor gyi gzungs gtso bor bzla :
khyad par gyi sngags yi ge bdun pa'i mthar :
sarba ta thA ga ta dz+nyA na a mr-ita rA sa yA na hr-i da ya hrIM hrIM pheM pheM dzaHhU~M baM hoHA:
zhes bzlas :
'od dang sgra sogs rtags mthong ba'am :
khyad par gyi rig pa khri phrag tu bzla'o :
thun thams cad kyi mthar gtor ma phul zhing tshogs mchod sogs bya :
grub nas dngos grub blang ba ni :
ril bu lhar gsal ba la mchod cing bstod :
nongs pa bshags :
spyi bor spyan drangs la :
hrI:
bla ma thugs rje chen po'i lha tshogs rnams :
rtse gcig bsgrub pa'i dam bca' them lags na :
myong grol rdzas kyi ye shes la brten nas :
sku gsung thugs kyi sid+d+hi bstsal du gsol :
sngags mthar kA ya sid+d+hi oM:
wAka sid+d+hi A:
tsit+ta sid+d+hi hU~M:
sarba sid+d+hi hrIHzhes brjod la gnas bzhir reg :
mthar ril bu lhar gsal ba rang gi kha sgo nas zhugs :
snying ga'i hrIHdang dbyer med par bzhugs nas byang chub bar du mi 'bral bar byin gyis brlabs :
mthong thos dran reg thams cad grol ba'i nus pa dang ldan par bsam mo :
gzhan la sbyin na :
ril bu lhar gsal ba spyi bor bzhag cing :
hrI:
rin chen bum pa 'od kyi gzhal yas dbus :
bla ma thugs rje chen po'i lha tshogs bzhugs :
sku gsung thugs dang ye shes dbang bskur bas :
mthong thos dran reg smin cing grol bar shog :
sngags gong ltar brjod la gnas bzhir reg cing sbyin no :
de ltar bgyis pas thar pa'i sa bon thebs pa sogs ji skad smos pa'i phan yon 'thob par 'gyur ro :
khyad par gyi las sbyor 'di la'ang bsnyen sgrub las gsum tshang ste :
bris sku bzhengs pa rab gnas sogs sta gon gyi bya ba thams cad bsnyen pa :
dngos gzhi'i chos rnams sgrub pa :
rjes rang gzhan la phan gdags pa las sbyor gyi tshul lo :
bla ma yi dam thugs rje chen po pad+ma zhi khro rnam par rol pa kun 'dril yid bzhin nor bu'i bskyed rim yan lag dang bcas pa'i rnal 'byor ro :
sa ma ya :
de ltar bskyed rim yan lag dang bcas pa'i bsnyen sgrub kyi sbyor ba dang rjes kyi phrin las la :
dang po sbyor ba sngon 'gro'i thog mar skyabs su 'gro ba ni :
mdun gyi nam mkhar bla ma dang thugs rje chen po bde gshegs zhi khro rtsa gsum rgyal ba rab 'byams mngon sum du bzhugs par mos la :
na mo :
bla ma yi dam thugs rje che :
zhi khro rgyal ba'i dkyil 'khor lha :
skyabs gnas rgya mtsho'i bdag nyid la :
byang chub bar du skyabs su mchi :
gnyis pa sems bskyed pa ni :
mar gyur 'gro ba kun don du :
bla ma zhi khro bsgrubs nas ni :
stong nyid snying rje dbyer med pas :
gzhan don byed par sems bskyed do :
gsum pa tshad med bsgom pa ni :
'gro kun bde dang ldan pa dang :
sdug bsngal rgyur bcas kun dang bral :
bde las rtag tu mi nyams shing :
btang snyoms mchog la 'god par bgyi :
zhes blo sbyong :
bzhi pa tshogs gsag pa ni :
ho :
bla ma zhi khro'i lha tshogs la :
sgo gsum gus pas phyag 'tshal lo :
kun bzang mchod sprin rgya mtshos mchod :
sdig ltung gnong 'gyod drag pos bshags :
dge tshogs kun la yi rang ngo :
phyogs bcu'i rgyal ba sras bcas rnams :
chos 'khor bskor bzhin bzhugs par gsol :
bsod nams byang chub chen por bsngo :
lnga pa sdom pa bzung ba ni :
ho :
bla ma zhi khro'i lha tshogs dgongs :
bdag gis 'gro ba kun don du :
so thar byang sems rig 'dzin gyi :
sdom pa ma lus yongs su bzung :
byang chub bar du mi gtang na :
thugs rjes byin gyis brlab tu gsol :
zhes dam bca':
dzaHhU~M baM hoHsa tshogs zhing rnams rang la thim par 
bsam :
drug pa bgegs la bka' bsgo ba ni :
hrIHhU~M:
nga ni dbang chen rta mgrin rgyal :
rdo rje gsang ba'i bdag nyid de :
bgegs kyi tshogs kun phyir dengs shig :
'das na brlag par gdon mi za :
drag sngags bcas bskrad :
bdun pa mtshams bcad pa ni :
hU~M:
phyogs mtshams steng 'og thams cad kun :
stong nyid ye shes rdo rje'i gur :
mi phyed 'bar ba'i 'od zer 'khrigs :
bar chad 'byung po mtshams bcad do :
badzra dz+nyA na rak+Sha dz+wa la raM tiSh+Tha b+h+rU~M:
brgyad pa byin dbab pa ni :
spos sreg rol mo dbyangs dang bcas pas :
hU~M hrI:
sku gsum rab 'byams zhing khams nas :
bla ma rig 'dzin yi dam lha :
zhi khro rgyal ba rgya mtsho'i tshogs :
thugs rje thugs dam dus la bab :
gnas 'dir ye shes byin chen phob :
rnal 'byor rgyud la dbang mchog skur :
sgrub pa'i rdzas kyi gzi byin skyed :
rtags dang mtshan ma myur du ston :
oM AHhU~M gu ru de ba DA ki nI kA ya wA ka tsit+ta dz+nyA na A be sha ya a A:
dzaHhU~M baM ho :
zhes bskul :
dgu pa yo byad byin gyis brlab pa ni :
raM yaM khaM:
snod bcud gzung 'dzin rnam dag ngang :
pad+ma dgyes pa'i zhing khams su :
phyi nang gsang ba rmad byung ba'i :
mchod pa'i sprin chen gtibs par gyur :
oM badzra ar+g+haM pA d+yaM puSh+pe d+hU pe A lo ke gan+d+he nai bid+yA shab+da pany+tsa kA ma gu Na ma hA su kha AHhU~M:
sarba pany+tsa a mr-ita rak+ta ba liM ta oM AHhU~M hrIHThA:
zhes byin gyis brlabs la rgya cher spel :
de nas dngos gzhi la :
dam tshig pa bskyed pa :
ye shes pa spyan drangs shing bzhugs su gsol ba :
dbang bskur zhing rgyas gdab pa :
phyag mchod bstod pa bya ba :
nongs pa bshags shing dngos grub bskul ba :
bsnyen pa :
sgrub pa :
las sbyor gyi bzlas pa :
thun mthar gtor ma 'bul ba'i las kyi rim pa rnams tshul bzhin du bya'o :
rjes kyi phrin las la :
dang po tshogs kyi mchod pa ni :
tshogs rdzas bdud rtsis bsang zhing sbyang :
hU~M:
ye shes rig rtsal me rlung chus :
tshogs rdzas dngos 'dzin bsregs gtor bkrus :
pad+ma b+hany+dza'i snod yangs par :
'dod yon bdud rtsi'i bcud du 'khyil :
raM yaM khaM:
oM AHhU~M:
zhes byin gyis brlab :
tshogs zhing spyan 'dren pa ni :
hrI:
dmigs med mkha' ltar dag pa las :
ye shes sgyu 'phrul dra ba'i tshul :
rtsa gsum rgyal ba rab 'byams lha :
tshogs mchog dkyil 'khor gshegs su gsol :
oM AHhU~M gu ru de ba DA ki nI maN+Da la sa pa ri wA ra e h+ye hi :
sa ma ya ho :
sa ma ya satwaM:
phud dang po mchod pa ni :
oM AHhU~M:
tshogs rdzas bdud rtsi'i rgya mtsho che :
kha dog dri ro nus bcud ldan :
'dod yon rnam pa thams cad pas :
dkyil 'khor lha tshogs mnyes gyur cig :
ma hA ga Na tsakra pU dza ho :
bar pa bshags pa ni :
ho :
thog med dus nas da lta'i bar :
mi shes nyon mongs bag med pas :
sdig ltung nyams chag ci mchis pa :
tshogs kyi mchod pas bskang zhing bshags :
yi ge brgya pa brjod :
tha ma bsgral bstab ni :
bdag nyid rta mchog he ru ka'i :
thugs las sprul pa'i pho nya spros :
dgra bgegs 'byung po dgug cing bstim :
mtshan ma'i rdzas dang dbyer med gyur :
e nr-i tri dzaHhU~M baM ho :
hU~M:
phur pa dpal chen kI la ya :
rno dbal 'bar ba'i mtshon cha yis :
gdug cing gtum pa'i tshogs rnams kun :
rdul du byas nas tshogs la 'bul :
oM pad+ma kI li kI la ya sarba duSh+TAn mA ra ya hU~M phaT:
sarba duSh+TAn mAM sa rak+ta kiM ni ri ti ga Na tsakra kha kha khA hi khA hi :
zhes dbul lo :
de nas dam tshig gi rdzas longs spyad pas lus dkyil gyi lha rnams zag pa med pa'i bde bas tshim par mos la rol :
lhag ma bsdus te bdud rtsis bran :
oM AHhU~M ha ho hrI:
hU~M:
thugs rje chen po'i bka' 'khor na :
mu ran skyong ba'i srung ma kun :
lhag ma'i dam tshig 'di bzhes la :
rnam bzhi'i phrin las 'grub par mdzod :
uts+tshiSh+Ta ba liM ta kha kha khA hi khA hi :
zhes 'bul zhing smon lam gdab :
gnyis pa ye shes lha tshogs thugs dam bskul ba ni :
hrI:
chos kyi dbyings kyi pho brang nas :
'gro 'dul bla ma yi dam lha :
bde gshegs zhi khro rab 'byams tshogs :
thugs rje'i dbang gis sku bzhengs la :
thugs dam dbang gis phrin las mdzod :
sdig sgrib nyams chag dbyings su sbyongs :
ye shes rig pa'i rtsal chen spor :
gzung 'dzin rtog tshogs dbang du sdus :
gnyis snang 'khrul pa'i dgra bgegs thul :
khams gsum 'gro kun grol bar mdzod :
ces bskul lo :
gsum pa srung ma la tha tshig bsgrag pa ni :
hU~M:
dgongs brda snyan brgyud rig 'dzin gyis :
tha tshig gnyer gtad chos srung tshogs :
sman rag phud kyi ar+g+haM dang :
'dod 'byung gtor ma'i longs spyod bzhes :
bdag cag byang chub sgrub pa yi :
lam gyi bar chad zhi bar mdzod :
tshe srings dpal skyed 'byor pa spel :
bstan dang de 'dzin bu bzhin skyongs :
bshad sgrub phrin las rgyas pa dang :
nyams pa bdun ldan dgra dang bgegs :
ming tsam med par rdul du rlog :
'gro kun bde ba'i phrin las mdzod :
sarba d+harma pA la pany+tsa a mr-ita rak+ta ba liM ta kha hi :
bzhi pa bshal chus brtan ma mchod pa ni :
zhing skyes las kyi pho nya mo :
bde gshegs rdo rje pad+ma'i lcam :
bdud dang gnod sbyin sman mo'i rigs :
brtan skyong ya ma'i tshogs dang bcas :
tshur gshegs bshal chu'i bdud rtsi bzhes :
dpal gyi dam tshig rjes dgongs la :
gangs can mtha' dbus bde ba dang :
bstan pa dar ba'i phrin las mdzod :
ma ma d+hA ki nI ba liM ta khA hi :
lnga pa rta bro bya ba ni :
hrIHhU~M:
thar med las kyi e dbyings su :
bdud dang dam sri dpung bcas mnan :
rta skad rngam bzhad rdo rje'i bros :
byang chub bar du rgyas gdab bo :
hrIHha ya grI wa sarba duSh+TAn satwaM b+ha ya laM:
drug pa dngos grub blang ba'i phyir gtang rag gi mchod bstod sngon du 'gro bas sgrub rten lhar gsal ba spyi bor bteg la :
oM AHhU~M:
rigs kun khyab bdag bla ma rdo rje 'chang :
pad+ma zhi khro rnam par rol pa'i lha :
rtsa gsum rgyal ba rgya mtsho'i tshogs rnams kun :
ye shes dbyings la rtsol rtog mi mnga' yang :
mos shing gdung bas rtse gcig gsol 'debs na :
sngon gyi thugs dam zhal bzhes rjes dgongs la :
phrin las bzhi dang grub pa chen po brgyad :
'gro 'dul ye shes dngos grub bstsal du gsol :
sgrub sngags mthar :
kA ya sid+d+hi oM:
wA ka sid+d+hi A:
tsit+ta sid+d+hi hU~M:
sarba sid+d+hi hrI:
zhes gnas bzhir reg cing dam rdzas dngos grub kyi tshul du rol :
rjes 'brel du nongs pa bshags pa ni :
bdag gis bsnyen sgrub phrin las bgyis pa la :
lhag chad 'gal 'khrul nyes byas ci mchis kun :
tshe rabs bsags pa'i sdig dang lhan cig tu :
'gyod pas bshags so tshangs par bstsal du gsol :
A li kA li dang yi ge brgya pa bzla :
bdun pa mtha' gnyis bsal ba ni :
mdun bskyed rten yod na brtan bzhugs dang :
med na ye shes pa gshegs :
dam tshig pa rang la thim par bsam :
hU~M:
bdag dang snang ba thams cad kun :
thugs srog snying por ro gcig thim :
de yang mi dmigs stong gsal ngang :
rdzogs pa chen po'i dbyings su bzhag :
a a a :
hrI:
slar yang mkha' las 'ja' tshon ltar :
dmigs med stong nyid snying rje'i rtsal :
rdo rje'i sku gsung thugs su shar :
rjes thob 'gro ba'i don la spyod :
oM AHhU~M badzra rak+Sha haM:
brgyad pa bsngo smon gyis rgyas gdab pa ni :
ho :
bla ma 'phags mchog thugs rje'i gter :
pad+ma zhi khror rol pa'i lha :
bdag la brtse bas nyer dgongs nas :
rtag tu byin gyis brlab mdzad gsol :
bsnyen sgrub zab mo 'dis mtshon te :
dus gsum bsags pa'i dge tshogs kun :
byang chub snying por bsngo bar bgyi :
'gro don sangs rgyas myur thob shog :
dgu pa bkra shis gsol ba ni :
rigs kun khyab bdag bla ma rdo rje 'chang :
brgyud gsum rig 'dzin rgya mtsho'i bkra shis shog :
thugs rje'i gter chen yi dam pad+ma'i rgyal :
zhi khro rnam par rol pa'i bkra shis shog :
legs nyes stangs 'dzin sgrub mchog bu bzhin skyong :
phyi nang mkha' 'gro chos srung bkra shis shog :
mkha' khyab 'gro kun mchog dang thun mong gi :
dngos grub dpal la spyod pa'i bkra shis shog :
gzhi yi bkra shis 'od gsal dbyings kyi ngang :
lam gyi bkra shis ye shes snang ba rgyas :
'bras bu'i bkra shis zung 'jug mngon du gyur :
phrin las mdzad pa mtha' yas bkra shis shog :
ces brjod cing me tog gi char dbab :
tshogs mchod kyi skabs su rgyas par spro na :
lus ngag yid gsum thun mong dang bcas pa'i rtog sgrib bshags pa :
sman rag gtor ma mar me'i skong ba smon lam bcas zhi khro bka' brgyad sogs spyi ltar bya'o :
bla ma yi dam thugs rje chen po pad+ma zhi khro rnam par rol pa kun 'dril yid bzhin nor bu'i bskyed rim sngon 'gro dang rjes kyi las rim mo :
sa ma ya :
de ltar rim pa dang po'i rnal 'byor yan lag dang bcas pa bstan nas :
rim pa gnyis pa rdzogs pa chen po sems nyid gcer mthong gi khrid la sngon 'gro :
dngos gzhi :
rjes so :
dang po sngon 'gro ni :
gnas dben par phyi nang gi bya ba thams cad ling gis btang ste :
bde ba'i stan la lus bsrang :
rlung ro bsal :
bla ma dang dkon mchog la gsol ba gdab :
dal 'byor gyi lus rten rnyed dka':
phan 'dogs che :
'jig par sla :
nam 'chi ba'i tshe cis kyang mi stongs :
las kho na'i rjes su 'brangs te 'khor ba gar skyes sdug bsngal gyi rang bzhin las bde ba'i go skabs cung zad tsam yang med pas :
'khor ba las thar bar 'dod pa'i nges 'byung drags pos rgyud bskul te skyabs su 'gro ba dang :
sems bskyed pas mtshams sbyar te :
bla ma'i rnal 'byor la gnad du bsnun par bya'o :
de la dang po gsal gdab pa ni :
rang gi mdun gyi nam mkhar seng khri pad+ma nyi zla dang bcas pa'i gdan gyi steng du :
rtsa ba'i bla ma o rgyan rdo rje 'chang sku mdog dmar po zhal gcig phyag gnyis kyis rdo rje dang dril bu thugs kar bsnol te 'dzin pas yum la 'khyud pa :
yum bde ba'i dbang phyug ma dmar mo gri gug dang thod pa bsnams pa 'khril ba :
yab yum gnyis ka'ang sgeg cing 'dzum la chags pa'i nyams can :
dar dang rin po che dang rus pa dang me tog dmar po'i phreng bas brgyan pa :
zhabs rdo rje dang pad+ma'i skyil mo krung gis snang stong 'od lnga 'khrugs pa'i klong na bzhugs pa'i yid chos rnam par dag pa 'jig rten dbang phyug pad+ma'i rgyal po yab yum sras bcas :
phung po lnga rigs lnga :
khams lnga yum lnga :
tshogs brgyad sems dpa' brgyad :
yul brgyad sems ma brgyad :
sku'i gnas drug dang yan lag thub drug sgo skyong :
dus gsum gyi rtog tshogs thams cad rnam par dag pa bde gshegs sems dpa' khrag 'thung khro bo rab 'byams sogs rtsa gsum rgya mtsho'i ngo bo skyabs gnas kun 'dus kyi bdag nyid chen por mngon sum du bzhugs par bsam :
de nas tshogs gsag pa'i slad du phyag 'tshal zhing yan lag bdun pa bya :
maN+Dal 'bul ba ni :
oM AHhU~M:
bdag lus longs spyod dus gsum dge tshogs bcas :
snod bcud bkod pa lhun grub 'dod yon rgyan :
phung khams skye mched rdo rje'i maN+Da la :
chos dbyings dkyil 'khor ye shes sgyu ma'i sprin :
nam mkha' khyab par yid kyis mngon sprul te :
sku gsum rgyal ba rgya mtsho'i tshogs la 'bul :
thugs rjes 'gro ba'i don du bzhes nas kyang :
thun mong mchog gi dngos grub bstsal du gsol :
oM gu ru sarba ta thA ga ta maN+Da la pU dza ho :
sdig sgrib sbyang ba'i phyir sngags bzla ba ni :
bdag ni mi shes gti mug mthus :
tshe rabs 'khor ba thog med nas :
bsags pa'i sdig ltung nyes byas rnams :
mgon po'i spyan sngar gnong 'gyod kyi :
gdung ba drag pos mthol lo bshags :
phyin chad bsdam par dam bca' na :
thugs rje chen pos dgongs mdzod la :
byang zhing dag par byin brlab gsol :
zhes gdung ba drag pos bshags pas :
bla ma pad+ma rdo rje 'chang chen po'i thugs kar zla ba la gnas pa'i hU~M dkar po las bdud rtsi'i chu rgyun dpag tu med pa babs :
yab yum gyi sku'i nang gang :
sbyor mtshams nas thon :
rang gi spyi bo nas zhugs :
lus kyi nang thams cad gang :
sdig sgrib nyes ltung thams cad byang zhing dag par bsam la :
oM gu ru pad+ma satwa sa ma ya :
ma nu pA la ya :
gu ru pad+ma satwa twe no pa tiSh+Tha :
dr-i D+ho me b+ha wa :
su to Sh+yo me b+ha wa :
su po Sh+yo me b+ha wa :
a nu rak+to me b+ha wa :
sarba sid+d+hi m+me pra yats+tsha :
sarba karma su tsa me :
tsit+taM shre ya :
ku ru hU~M ha ha ha ha ho :
b+ha ga wAn sarba ta thA ga ta gu ru pad+ma hr-i da ya mA me muny+tsa :
gu ru pad+ma b+ha wa ma hA sa ma ya satwa A:
zhes bla ma'i yi ge brgya pa 'bum phrag sogs bzla :
mthar bshags bsdam drag tu bya :
khyad par byin rlabs btsan thabs su 'beb pa'i slad du mos gus gdung shugs drag pos :
sku gsung thugs kyi bdag nyid rdo rje 'chang :
skyabs gnas kun 'dus gu ru pad+ma la :
snying nas mos gdung drag pos gsol ba 'debs :
dbang skur byin rlobs mchog thun dngos grub stsol :
ces ci nus dang gsol 'debs kyi bsnyen pa :
oM AHhU~M badzra gu ru pad+ma sid+d+hi hU~M:
zhes 'bum phrag mang du bzla :
thun mthar dbang blang zhing mnyam par bzhag pa ni :
dpal ldan bla ma rin po ches :
bdag la dbang bzhi bskur du gsol :
sgrib bzhi dag cing lam bzhi 'byongs :
sku bzhi thob par byin gyis rlobs :
zhes gsol ba btab pas :
bla ma'i gnas gsum 'bru gsum las 'od zer dkar dmar mthing gsum 'phros :
rang gi gnas gsum du thim pas bum gsang shes rab ye shes kyi dbang thob :
mthar bla ma nyid 'od du zhu :
rang la thim :
thugs yid dbyer med du 'dres :
dbang bzhi pa thob :
de kho na nyid kyi ye shes mngon du gyur par bsam la sems ma bcos pa'i ngang du bzhag go :
gnyis pa dngos gzhi la :
rgyud las :
sems byung rnyog ma rab zhi nas :
sems kyi chos nyid gtan la phab :
dbyer med gnyug mar mnyam 'jog pa :
nges don snying po'i gdams pa 'o :
zhes pas sems byung gi rnyog ma gdul ba :
sems kyi chos nyid lta ba :
dbyer med gnyug mar 'jog pa'o :
dang po ni :
sngon 'gro'i nyams myong tshad ldan rgyud la skyes pa na :
gnas dben par 'du 'dzin dang rnam g.yeng gi 'brel thag thams cad rbad kyis bcad :
ling gis bor :
ltos med du 'jog :
rtogs pa khyad par can ma skyes bar sgrub pa'i sa rde 'dzugs pa'i dam bca' brtan pos :
bde ba'i stan la lus gnad bsrang :
dran pa mngon du bzhag :
skyabs 'gro nas bla ma'i rnal 'byor bar rtse gcig tu nyams su blang :
bla ma rang la bstims nas thugs yid bsres pa'i ngang chad pa ngal bso ba bzhin dus gsum gyi rtog pa ci'ang yid la mi byed par lhod kyis klod :
dbang po rab la de kho nas rang bzhin gyis bsam gtan la gnas par 'gyur ro :
dbang po 'bring des ting nge 'dzin skye bar ma nus na :
bskyed bzlas la sems 'dzin par bya ste :
sngon 'gro ji ltar rigs pas rgyud sbyangs nas :
dngos gzhi gsal 'debs pa'i tshig bshad ni :
'don sgom zung du 'jug pas :
hrI:
sems nyid ma bcos gnyug ma'i ngang :
'gag med hrIHyi sgra gdangs kyis :
snang srid dngos 'dzin dbyings su yal :
de las snod kyi 'jig rten kun :
pad+ma dra ba'i zhing gi gzhir :
rdo rje srung ba'i 'khor lo dang :
rin chen gzhal med khang bzang dbus :
pad nyi zla ba'i gdan gyi steng :
bdag nyid bde gshegs kun gyi dngos :
'jig rten dbang phyug pad+ma'i rgyal :
dmar gsal pad+ma rA ga'i mdangs :
zhal gcig phyag bzhi dang po gnyis :
thal sbyar rdo rje rtse lnga bsnams :
'og ma phreng ba ut+pal 'chang :
pang du gsang ba ye shes dmar :
DA ru thod chang 'dzin pas 'khril :
gnyis ka me tog phreng ba dang :
dar dang rin chen rus pas brgyan :
zhi chags cung zad khros pa'i nyams :
rdo rje pad+ma'i skyil krung gis :
snang stong 'od lnga'i klong na bzhugs :
thabs dang shes rab 'gro 'dul sras :
phung po 'byung ba rigs lnga yum :
tshogs yul sems dpa' lcam dral dang :
nyon mongs rang grol thub pa drug :
lta ba dus bzhi sgo skyong tshogs :
dus gsum rtog tshogs rnam dag pa :
bde gshegs khrag 'thung rab 'byams lha :
nyi ma dang ni 'od zer bzhin :
ma bskyed ye rdzogs lhun gyis grub :
spyi bor pad nyi zla steng du :
rtsa ba'i bla ma rdo rje 'chang :
pad+ma 'byung gnas sku mdog dmar :
rdo rje dril 'dzin yum dang 'khril :
brgyud gsum bla ma'i sprin phung 'phro :
kun kyang chu zla 'ja' tshon ltar :
snang la rang bzhin ma grub pa :
dam tshig ye shes dbyer med gyur :
ces gsal btab la bzlas pa'i dmigs pa ni :
thog mar spyi bo'i bla ma la mos gus rtse gcig pas gsol ba gdab :
dbang bzhi len pa'i dmigs pa dang bcas bsnyen sngags cung zad bzlas mthar :
bla ma o rgyan rdo rje 'chang :
dgyes pa chen pos rang la thim :
byin brlabs thugs yid gcig tu 'dres :
ye shes rgyud la skyes par gyur :
ces brjod cing mnyam par bzhag :
de nas yi dam gyi bzlas pa ni :
thugs kar nyi zla kha sbyor dbus :
hrIHyig dmar gsal sngags kyis bskor :
'od zer mchod pa'i tshul du 'phros :
rab 'byams bde gshegs dgyes pa bskyed :
sku gsung thugs kyi ye shes dbyig :
lha sngags phyag mtshan rnam pa ru :
char ltar babs te bdag la thim :
sgrib dag byin gyis brlabs par gyur :
oM ma Ni pad+me hU~M~M hrI:
zhes bzla :
las sbyor ni :
slar yang bdag nyid lus dkyil gyi :
lha las 'od zer mkha' khyab 'phros :
khams gsum 'khor ba dong nas sprugs :
'phags pa'i sku gsung thugs su gyur :
oM AHhU~M hrIHoM ma Ni pad+me hU~M d+hU ma g+ha ye na ma swA hA:
bo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
ma ma sarba satwa pA paM kle sha shAn+tiM ku ru swA hA:
zhes pa'ang ci rigs bzla'o :
de lta bu'i bskyed bzlas cung zad sngon du 'gro bas :
dngos gzhi lus gnad bsrang :
rlung ro bsal la nang du bar rlung tsam bsten :
yid kyis lha sku'i gsal cha 'don :
gsal snang thon pa dang :
rang sems dang lha sku dbyer med du bsres la rtse gcig tu 'jog :
de'i ngang la rnam rtog gang skyes thol skyes rbad kyis bcad la sems gzung :
res thugs ka'i sngags phreng gsal btab la de dang sems bsres te 'jog :
mthar thugs srog hrIHyig kho na la rlung sems bsdus te mnyam par 'jog pa ni ting nge 'dzin gyi gtso bo yin no :
thun 'jog pa na :
snod bcud phung khams skye mched kun :
hrIHyig la thim 'od gsal ngang :
slar yang ma bcos rtsa ba'i lha :
mkha' las 'ja' tshon bzhin du shar :
dge ba 'di yis bdag gzhan kun :
khams gsum 'khor ba dong sprugs nas :
srid na 'ga' yang mi gnas par :
thams cad byang chub myur thob shog :
ces bya'o :
de ltar thun chung la grangs mang ba'i tshul gyis bslabs pas lha sku bde ba chen po'i gsal snang gi ngang du sems byung gi rnyog pa thams cad zhi ba'i shin sbyangs kyi ye shes brtan po thob par 'gyur ro :
gal te dbang po tha ma des kyang ting nge 'dzin skye bar ma nus na :
mtshan ma'i rten la sems 'dzin par bya ste :
rang gi mdun nye ring 'tsham par :
sku dang yig 'bru shing bu rde'u sogs ji ltar rigs pa brtan par bzhag :
bla ma'i rnal 'byor la gnad du bsnun :
bla ma dang rang sems dbyer med du 'dres pa'i ngang la cung zad ngal bso :
de nas lus gnad bsrang :
rlung ro bsal :
mig zim bus dmigs pa'i rten la blta shes pa tsam byas te rlung phyir 'dzin dang bcas yid mig rlung gsum dang dmigs rten dbyer med du bsres la 'jog :
de'i ngang las rnam par rtog pa lang long du g.yo ba ngos zin par byas te thol gyis shar :
hrig gis rig :
rbad kyis bcad la mnyam par 'jog pa kho na lam du bslang bar bya'o :
de ltar yang nas yang du goms pas ting nge 'dzin mi skye ba mi srid do :
de thams cad kyi skabs su bsam gtan la mngon par mi spro ba'i le lo'i gnyen por :
ngo bo rtsol ba dang :
khyad par 'dun pa dang :
rgyu dad pa dang :
'bras bu shin sbyangs mthar phyin pa la bslab :
gdams ngag brjed pa'i gnyen por dmigs pa ma brjed pa'i dran shes bsten :
lhag par bying rgod kyi gnyen por bying na lta stangs mtho sar gtod :
rlung drag tu bsal :
shes pa hur phyung :
spyod lam bsil bar bya :
rgod na lta stangs smad :
rlung dal bur 'gro 'ong bya :
lus sems khong klod :
spyod lam dro bar bya :
bying rgod kyi gnyen po 'du mi byed pa la mngon par 'du byed pa'i dran shes shugs drag tu bsten :
'du byed rtsol sems che bas rnal du mi gnas pa'i gnyen por btang snyoms kyis rgyas gdab :
de ltar ting nge 'dzin gyi nyes pa bsal ba'i gnyen po tshul bzhin du bsten pas sems nang du rtse gcig par 'jog pa dang :
rnam rtog gi dbang du mi btang bar rgyun du 'jog pa dang :
dmigs pa gzhan du blo 'phro na rtsa ba'i dmigs pa la glan te 'jog pa dang :
de'i ngang du dran shes kyis bsgrims te gnas pa brtan po la nye bar 'jog pa dang :
de las kyang 'phro na ting nge 'dzin gyi yon tan la spro bas sems 'dul ba dang :
'dod pa'i nyes dmigs la bsams te ting nge 'dzin gyi ngang du sems zhi bar byed pa dang :
dbang med du bying rgod skyes na thabs du mas nye bar zhi bar byed pa dang :
dmigs pa la sems gtod pa tsam gyis ngang gis bsam gtan la 'jug pa rgyud gcig tu byed pa dang :
de la goms pas ji tsam 'dod kyi bar du sems byung gi rnyog pa zhi ba'i ngang du mnyam par 'jog pa rnams rim mam thod brgal la sogs pas grub nas :
lus sems la shin tu sbyangs pa'i bde bas khyab :
de'i ngang du sems mi g.yo bar zin :
gang 'dod du bkol btub :
ji tsam 'dod kyi bar du mnyam par 'jog nus :
sems zin pas rlung ngang gis zin te drod dang :
bde ba dang :
mi rtog pa'i ting nge 'dzin rtsol med du 'char :
spyan dang mngon shes sogs kyang 'grub par 'gyur ro :
gnyis pa sems nyid kyi rang zhal blta ba la :
dbang po rab bla ma'i rnal 'byor mos gus kho na la rtsal du bton pas byin rlabs 'pho ba'i stobs kyis thugs yid gcig tu 'dres :
mos gus kyi 'ur langs :
shes pa klungs su pheb :
sems kyi dwangs snyigs phyed :
dus gsum gyi spros pas ma bcings :
gzung bas ma gos :
'dzin pas ma bslad pa'i da ltar gyi rig pa skad cig ma blo 'das yid dpyod dang bral bar khong du chud :
'khor 'das kyi chos thams cad de kho na nyid kyi klong las mi 'da' ba'i rang bzhin rdzogs pa chen po'i dgongs pa mngon du 'gyur ro :
dbang po 'bring de ltar mngon du ma gyur na :
tshogs gsag sgrib sbyong la nan tan du bya :
khyad par bla ma la mos gdung drag pos mtshams sbyar nas snang ba sems :
sems stong pa :
stong pa rig pa :
rig pa blo 'das spros bral du ngo 'phrod par 'gyur te :
dang po ni :
tshogs drug gi yul du gang shar ba'i snang ba thams cad sems la bag chags bzhag pa'i dbang gis med bzhin du snang ba rmi lam dang sgyu ma lta bur shes pa'o :
gnyis pa ni :
sems de'ang legs par brtags na phung po dang gcig dang du mar mi gnas :
dbyibs dang kha dog gi gzugs su med :
gzung 'dzin gyi chos thams cad las 'das pa'i stong pa chen por rjen cer te ngo 'phrod pa'o :
gsum pa ni :
stong pa de'ang bem po'i stong pa lta bu mtha' gcig tu med pa'ang ma yin par so so rang rig pa'i bdag nyid can du nyams su myong ba'o :
bzhi pa ni :
de lta bu'i myong ba de'ang gzhon nu'i bde ba bzhin du nyams myong yod kyang smra mi btub pa :
bde la zhen pa med pa :
gsal la mi rtog pa :
stong mi stong la sogs blo'i yul thams cad las 'das pa rang rig 'od gsal gyi dgongs pa mngon du gyur pas gding thob par gyur pa'o :
dbang po tha ma bag chags kyi rtog par rags pas de ltar mngon du ma gyur na bdag med gnyis kyi nges pas btsal bar bya ste :
de'ang phung po la dmigs nas bdag dang bdag gir lta ba ni gang zag gi bdag yin la :
de bden par grub na phung po dang gcig dang du ma gang yang rung ba'i tshul du grub dgos kyang :
gcig tu grub na phung po skye 'jig byed pa bzhin bdag kyang de ltar byed par 'gyur la :
du mar grub na phung po las gzhan pa'i rdzas su yod dgos kyang ma dmigs pa'i phyir dang :
gzhan yang rtag par mi rung ste skad cig gis skye zhing 'jig pa'i phyir dang :
gcig pur mi rung ste gdags gzhi'i phung po du mar snang ba'i phyir dang :
rang dbang can du mi rung ste phung po sogs bdag la rang dbang med par 'dor zhing 'jig pa'i phyir :
des na phung po lnga sgyu ma lta bur tshogs pa tsam la dmigs nas ma rig pas mngon par zhen pas bdag dang bdag gi zhes btags pa'i 'khrul pa las don du rang bzhin gyis grub pa med par nges shes rnyed par bya'o :
chos ni phung khams skye mched la sogs pa'i dngos po thams cad de :
de la bden grub tu yod par 'dzin pa ni chos kyi bdag go :
de nyid bden par ma dmigs pa'i tshul ni :
bem po'i gzugs su snang ba rags pa thams cad rim par bsil na rdul phra rab kyi bar du 'gyur la :
de'ang rdul phra cha med du thim pas ngo bo nyid kyis grub pa cung zad kyang med par thag bcad :
shes pa gzugs can ma yin pa'i sems dang sems byung ni 'das pa 'gags :
ma 'ongs pa ma skyes :
da ltar ba'i skad cig ma de'ang kha dog dang dbyibs su med :
lus kyi phyi nang gang du'ang mi dmigs :
dbang po dang yul gang la'ang mi gnas :
chu nang gi zla gzugs ltar skye ba dang :
gnas pa dang :
'gag pa ltar snang ba'i dus nyid nas rang bzhin gyis stong pa rten cing 'brel bar 'byung ba'i gzugs brnyan tsam du shes par bya :
de ltar yang nas yang du goms pa dang :
bla ma'i byin rlabs la brten nas bdag 'dzin gyi khungs stong :
gzung ba'i yul gyis ma bslad :
'dzin pa'i sems kyis ma bcings :
gdod ma nas rang bzhin gyis rnam par dag pa'i kun byed rgyal po sems kyi gnas lugs chos sku blo 'das kyi dgongs pa rang ngo 'phrod par 'gyur ro :
gsum pa dbyer med gnyug mar 'jog pa ni :
rab kyis dran pas zin tsam nas rang bzhin lhun gyis grub pa'i bsam gtan dang :
rig pa'i ngo bo dbyer med par lhums su zhugs te rtog tshogs phan med gnod med rang grol gnyug ma'i ngang du mnyam khad de gnas par 'gyur :
'bring gis gnas pa shas che na gsal ba'i ngar bskyed :
gsal ba shas che na gnas pas gzhi bzung ste :
de gnyis dbyer med gnyug ma'i ngang bskyangs pas rnam rtog thams cad chu la rlabs bzhin shar grol rjes med kyi ngang du gnas lugs kyi rang sa bzung :
tha mas bdag med gnyis la brten nas sems nyid gnyug mar gtan la dbab :
ngo bo mthong ba na de'i ngang du rtse gcig mnyam par bzhag pas rtog tshogs thams cad sngar 'dris kyi mi dang 'phrad pa ltar rang sar grol nas gsal stong zung 'jug gi don la brtan pa thob par bya'o :
de lta bu'i nyams len 'di la rdo rje theg pa'i dbang bzhi'i snying po mthar thug pa rdzogs pa'i tshul rgyud las :
snang stong zung 'jug bum dbang lam :
rlung sems rtse gcig gsang dbang lam :
chos nyid don mthong sher dbang lam :
dbyer med ngang gnas bzhi pa'i lam :
zhes gsungs te :
de'ang zab mo nang gi bskyed rim snang stong zung 'jug gi ting nge 'dzin la rtse gcig tu sems zin pas bum dbang gi lam rdzogs :
sems gnas pas rlung zin te des drod dang bde ba sogs skye zhing rtsa rlung rang bzhin gyis 'byongs pas gsang dbang gi lam rdzogs :
sems nyid gdod ma nas rnam par dag pa'i zag med kyi bde bas shes rab rang byung gi ye shes mtshon par byas pas gsum pa'i lam rdzogs :
dbyer med zung 'jug gnyug ma'i ngang bskyangs pas de kho na nyid ngo shes :
rtsal rdzogs :
brtan pa thob nas dbang bzhi pa'i lam rdzogs pa yin no :
gsum pa rjes kyi khrid la :
de lta bu'i zab lam sgom pa thams cad kyi thun gyi rjes su dge ba bsngo zhing smon lam gyis rgyas gdab :
thun mtshams thams cad du mi dge ba rtsad nas spang :
lung ma bstan gyi las zil gyis mnan :
sbyin pa la sogs pa'i phar phyin bcu dang :
yi ge 'bri mchod sogs thun mong gi chos spyod bcu dang :
khyad par du 'phags pa'i zhal nas :
rten gsum bzhengs dang srog 'don zam pa 'dzugs :
mchod sbyin khrus dang bskor ba tshul khrims rnams :
'gro ba'i don du brtson pa nga yi sras :
lus de bor nas bde ba can du skye :
zhes gsungs pa'i thun mong ma yin pa'i chos spyod bcu la phyi nang gsang ba'i tshul gyis 'bad par bya ste :
de la phyi'i rten gsum bzhengs pa ni :
sangs rgyas dang byang chub sems dpa' bla ma dang yi dam gyi lha la sogs pa'i sku ris su bri ba'am :
'bur du btod pa :
lugs su blug pa :
gsung rab kyi glegs bam 'bri ba :
mchod rten bzhengs pa'am sAts+tsha gdab pa sogs bya :
nang ltar na snang grags rtog tshogs thams cad sku gsung thugs kyi rdo rjer lam du khyer :
gsang ba ltar na sems nyid gnyug ma ma bcos pa'i ngang du mnyam par bzhag pas :
gzugs snang stong :
sgra grags stong :
yid rig stong don gyi rdo rje gsum rang shar du 'byung ba la bslab bo :
srog 'don pa ni :
phyi ltar na mi dang dud 'gro sogs kyi srog la mi 'jigs pa'i skyabs bya :
nang ltar na srog chags rnams kyi spyi bor 'phags pa tshe dpag med kyi rnam par bskyed la bdud rtsi'i rgyun bab pas dus min gyi 'chi ba las thar bar bsam :
tshe gzungs bzla :
tshe ring ba'i smon lam gdab :
gsang ba ltar na snang sems ro gcig tu bsres la 'chi med gnyug ma'i rang zhal bskyang :
zam pa 'dzugs pa ni :
phyi ltar na bla ma dge 'dun gtso bor gyur pa'i mi dang srog chags rgyu ba'i chu chen po dang :
lam 'phrang sogs la zam pa brtan por btsug :
smon lam gdab :
nang ltar na stong nyid snying rje'i snying po can gyi rnal 'byor dang :
gsang ba ltar na sems nyid ma bcos gnyug ma ngang bzhag gi rnal 'byor chu bo'i rgyun bzhin zam ma chad par bskyang :
mchod pa ni :
phyi ltar na :
dkon mchog gi rten gsum dang :
bla ma dge ba'i bshes gnyen 'dus pa'i tshogs la mchod pa dang bsnyen bkur sdig dang ma 'dres par ci nus su bya :
nang ltar na ting nge 'dzin gyi mchod pa mkha' khyab tu spro :
gsang ba ltar na 'khor gsum rnam par mi rtog pa'i ngang du mnyam par bzhag :
sbyin pa ni :
phyi ltar na :
pha ma dang dbul phongs nad pa dka' thub can sogs la log pa'i 'tsho bar mi 'gyur ba'i sbyin pa snyoms par gtang :
nang ltar na stong nyid snying rje'i gding bskyed la rnam shes dbyings su spar :
phung po gzan du bskyur :
sha khrag gcal du bkram nas bram zes ston mo 'gyed pa ltar rigs drug dang gdon bgegs lan chags kun la ltos med du sbyin :
gsang ba ltar na sbyin pa'i yul yul can dngos po thams cad rang gi sems nyid gcig pu'i klong du dgongs pa'i gdings 'cha':
khrus ni :
phyi ltar na 'phags pa'i gzungs sgrub tshul bzhin du byas pa'i bum chus rang gzhan la dngos su khrus bya :
nang ltar na rang 'phags par gsal ba'i sku dang lus dkyil gyi lha las ye shes kyi bdud rtsi babs par bsam la dri chu bar pas bkru :
gsang ba ltar na sems nyid rig pa gcer bu dri med gnyug ma'i ngang bskyang :
bskor ba la :
phyi ltar na :
nya stong brgyad gsum sogs kyi dus su bde bar gshegs pa'i ring bsrel gyi snying po can gyi rten la lus kyis bskor ba bya :
ngag tu gzungs bzla :
yid kyis sangs rgyas kyi zhing rdul phra rab snyed la rang dang sems can thams cad kyis bskor bar bsam :
nang ltar na 'gro 'dug thams cad bskor bar shes pa'i dran pas zin par bya :
gsang ba ltar na rang byung sems nyid 'gro 'ong dang bral ba'i dbyings su la bzla'o :
tshul khrims ni :
phyi ltar na dus bzang po sogs su 'phags pa'i spyan sngar nyin zhag gcig pa'i gso sbyong blang zhing :
yan lag brgyad pa'i sdom pa dang zas skom smyung bar gnas pas gzungs sngags bzla :
nang ltar na sgo gsum sdom pa gsum dang ldan pas gtsang bar bya :
gsang ba ltar na zag pa med pa'i ye shes rang rig byang chub sems kyi ngang du nyon mongs dang rnam par rtog pa thams cad nam mkha' la sprin dengs pa lta bu'i ngang bskyang ngo :
de rnams kyang las dang po ba sngon 'gro gsag sbyong dang bskyed bzlas kyi skabs su phyi ltar gyi chos spyod gtso bor bya :
sems byung gdul ba dang ye shes bskyed pa'i skabs su nang gi chos spyod ci rigs pa lam du khyer :
zung 'jug rnal ma'i nyams len mnyam gzhag la sems brtan pa'i skabs su gsang ba'i chos spyod kho na'i ngang du la bzla'o :
gzhan yang bza' btung bdud rtsir brlabs nas phung khams skye mched kyi lha la tshogs su phul ba'am :
lha la lha thim pa'am :
chos nyid gsal khyab kyi ngang du rol :
gos rgyan sogs 'dod yon thams cad kyang bde ba'i yo byad rnam pa thams cad pas lha mchod pa'am :
lha la lha thim pa'am :
sgo lnga rang grol chos nyid gsal khyab chen por longs spyod :
nyal ba'i tshe snying ga'i hrIHla sems bzung nas rnam rtog gi rnyog ma gdul ba'am :
de'ang mi dmigs pa'i zung 'jug rang rig pa sems nyid gnyug ma'i rang zhal bltas la ngang bskyangs te gnyid kyi 'od gsal gzung :
rmi lam gyi rtsal sbyang :
ldang ba'i tshe lha dang ye shes kyi rol par chu las rlabs bzhin du ldang :
tshe 'dir chos sku'i dgongs pa mngon du ma gyur na :
'chi khar 'tshang rgya ba 'pho ba'i mtshams sbyor ni :
nam 'chi ba'i dus la bab pa na lus longs spyod mdza' bshes sogs la chags sdang gdung sems kyi 'khri ba rbad kyis bcad :
dag pa'i zhing du 'gro ba la spro ba'i yid kyis dran pa mngon du bzhag :
tsog pu'am seng ge'i nyal stabs kyis 'khod la :
phyi ltar na rang lus snang stong 'od kyi rang bzhin can du gsal ba'i dbus drang por rtsa dbu ma yar sna tshangs pa'i bu gar tha ler zug pa :
mar sna lte 'og gnyer po che'i thad du kha zum pa :
snying gar zla ba'i steng du rlung sems mi 'gyur ba'i ngo bo hrIHdmar po mar me ltar gsal lam pa :
'phar ling ling byed par bsam :
spyi bor rigs bdag bla ma o rgyan rdo rje 'chang chen po'i rnam par gsal gdab :
'od dpag med mgon bla ma rdo rje 'chang :
o rgyan rin po che la gsol ba 'debs :
rlung sems mi 'gyur dwangs ma thig le'i gzugs :
bde ba can du 'pho bar byin gyis rlobs :
zhes rtse gcig tu gsol ba btab nas 'og rlung drangs pa'i rkyen gyis zla gdan 'dar shigs ser song :
hika ces brjod pas hrIHyig thig le dmar po'i rnam pas skar mda' rgyug pa ltar dbu ma'i lam nas song :
spyi bo'i bla ma yab yum gyi sbyor mtshams nas zhugs :
thugs kar thim par bsam :
thugs yid dbyer med du 'dres pa'i ngang bskyangs rjes bar do med par bde ba can sogs dag pa'i zhing du skye bar 'gyur ro :
de'ang da lta nas rtags thon pa gces pas thun mtshams rnams su dmigs pa yang yang gsal gdab :
thugs yid 'dres pa'i ngang bskyangs rjes thig le sngar bzhin byung ba mar dbab :
snying gar hrIHyig gi rnam par bsam :
de lta bu yang yang sbyang :
mthar bla ma 'chi med bdud rtsi'i rang bzhin du zhu ba tshangs bug brgyud :
snying ga'i hrIHla thim :
rdo rje'i srog grub :
tshangs bug sna tshogs rdo rjes sra zhing 'thas par bkag par bsam mo :
nang ltar na bskyed rdzogs zung 'jug gi ting nge 'dzin gyi ngang du rlung sems bsdus te bzung bas bar do rgyal ba longs sku rang shar du 'byung :
gsang ba ltar na rang byung sems nyid zung 'jug gnyug ma'i ngang bskyangs te :
rig pa mig la gtad :
mig bar snang la gtad :
gang yang yid la mi byed pa'i dgongs pa zang thal gyi gding bzung bas 'chi ba 'od gsal chos kyi skur mngon par byang chub par 'gyur ba yin no :
gzhan yang rnam pa kun tu mi rtag dang nges 'byung gi lcag gis bskul :
bla ma'i mos gus lam gyi srog tu bzung :
sems can thams cad gnas lugs ma rtogs pas rmi lam ltar 'khrul pa la pha ma drin can yin pa'i nges pas mtshams sbyar nas rmi lam dang sgyu ma lta bus byams pa dang snying rje drag tu bskyed :
rang gi bde ba dang dge ba'i rtsa ba thams cad ltos med du btang :
gzhan gyi sdug bsngal dang kun 'byung thams cad dogs pa med par blang :
rjes su yi rang ba'i dga' ba khyad par can bskyed :
de thams cad rang rig byang chub kyi sems klong chen dgongs pa'i ngang las mi 'da' bar stong nyid snying rje'i snying po can gyis gnad nas bzung :
lam du bslang :
rgyan du khyer bar bya'o :
de ltar nyams su blangs pa las rtags dang :
drod dang :
ye shes rgyud la 'char ba'i tshul :
bskyed bzlas kyi bsnyen sgrub tshul bzhin du brtson pas :
rab dngos :
'bring nyams :
tha mas rmi lam du bla ma yi dam gyi zhal mthong :
sngags kyi sgra thos :
ting 'dzin dang mngon shes 'char :
sgrub khang bag dro zil che :
sgrub rdzas 'phel zhing 'od 'bar ba sogs 'byung :
khyad par bde rlung lha sku la sems zin pas rtogs pa khyad par can 'char zhing blo bkol du btub :
nyams dga':
bag phebs :
'dod blo zhig pa ni mchog gi rtags so :
de nas sems byung gi rnyog ma gdul bas :
dang po rtog pa mang ba snyam byed :
de nas res zin :
bar du sems sems byung mnyam :
mthar gnas pa shas che :
tshad phyin pa na gnas pa 'ba' zhig gi ngang du lus dang sems la shin sbyangs kyi bde bas khyab :
lus yod du mi tshor :
dbugs kyi 'gyu ba dal :
gzhan gyi sems shes pa sogs gsal snang skye'o :
lhag par sems nyid gnyug ma rang byung gi ye shes ngo 'phrod nas bskyangs pas ka dag snang ba bzhi'i rtsal rdzogs pa'i tshul rgyud las :
sems kyi chos nyid mngon sum mthong :
zung 'brel nyams myong gong du 'phel :
snang shes rig pa tshad la phebs :
chos can 'khrul pa dbyings su zad :
ces pas sems nyid gnyug ma rang byung gi ye shes tshig dang dpe las 'das pa'i chos nyid so so rang rig pas mngon sum du mthong zhing rang ngo rang gis shes pa ni chos nyid mngon sum :
de ltar mthong ba'i don zung 'jug blo bral gyi ngang bskyangs pas 'khor 'das kyi rtog tshogs thams cad de kho nar thag chod cing mnyam rjes dbyer med du rtogs pa'i rtsal rdzogs pa ni nyams gong 'phel :
snang shes ro gcig tu 'dres te 'gyur med kyi brtan pa thob pa ni rig pa tshad phebs :
bsgom bya sgom byed la sogs pa'i gnyis snang gi chos can thams cad chos nyid gnyug ma'i dbyings su zad nas gnas lugs mthar phyin pa ni chos nyid zad pa ste :
de'i tshe lus rdul phran du dengs :
sems nyid chos skur grol :
ye shes kyi rtsal kha phyogs med du shar bas gzhan don rgyun mi 'chad pa'i mthar thug gi 'bras bu mngon du 'gyur ba yin no :
bla ma yi dam thugs rje chen po pad+ma zhi khro rnam par rol pa kun 'dril yid bzhin nor bu'i rdzogs pa chen po sems nyid gcer mthong gi lag khrid gab pa mngon du phyung ba'i rim pa'o :
sa ma ya :
de lta bu'i lam zab mo nyams su len par byed pa la :
sngon du dbang gis rgyud smin cing dam tshig rnam par dag pas gzhi bzung dgos pas na dbang bskur ba'i cho ga bshad par bya ste :
bsnyen sgrub rdzogs shing sngags kyi lag len la dbang 'byor pa'i rdo rje slob dpon gyis sa gzhi las su rung bar bya ba dang :
lhag par gnas pas gzhi bca' ba dang :
bsnyen cing bsgrubs pas nus ldan du bya ba dang :
'jug cing dbang bskur bas smin par bya ba'o :
dang po ni :
rgyud dang man ngag las 'byung ba ltar legs par brtags pas sa phyogs rung bar shes nas snang ba la rin gyis bcal nas nye 'khon med par bya :
mi snang ba gnas dang gzhi'i bdag po la gtor ma sbyin nas phrin las bcol :
khyad par maN+Dal tshom bu mchod pa bcas bshams nas byin gyis brlab :
rang thugs rje chen por gsal ba'i thugs ka nas 'od zer 'phros :
sa 'og nas sa'i lha mo 'khor dang bcas pa spyan drangs :
dgyes shing 'dzum pa'i mdangs phyung ste 'khod par bsam la :
oM pr-i thI de wI sa pa ri wA ra i daM ba liM b+hUny+dza kha kha khA hi khA hi :
zhes gtor ma 'bul :
nyer spyod kyis mchod :
'jig rten sa la mnga' mdzad pa :
byang chub sems ma rdzu 'phrul can :
sa yi lha mo 'khor bcas la :
mchod cing bstod de phyag kyang 'tshal :
bde gshegs rnams kyi spyod pa ltar :
bdag kyang gnas 'dir bdud kyi sde :
bcom zhing dkyil 'khor bgyid 'tshal na :
sa 'di bdag la bstsal bar mdzod :
ces brjod pas dgyes bzhin du gnang ba byin nas :
'od zer rin po che 'bar ba'i rnam pas sa'i gzhi der thim pas bkra shis pa'i gzi byin 'bar bar bsam :
slar yang rang gi thugs ka nas hU~M 'bar ba dang bcas pa'i 'od zer gyis sa'i nyes skyon thams cad sbyangs :
sa gzhi gnyis su med pa'i ye shes nam mkha'i rang bzhin du gyur par bsam la :
hU~M gi glu blangs shing :
dz+nyA na badzra b+hU khaM a a :
zhes brjod cing mnyam par bzhag go :
dbang mchog gi phur bu rta mgrin du gsal ba 'od zer dmar po'i drwa bas phyogs kun khyab pas sa gzhi dbang du byas par bsam la :
oM pad+mAn+ta kr-ita ha ya grI wa ha ha hi hi hU~M hU~M phaT:
ces dbang gi dkyil 'khor gyi gzhi'i nub byang du gdab :
nag phyogs kyi bgegs rigs la gtor ma byin nas bskrad :
srung ba'i 'khor lo brtan par bsgom mo :
gnyis pa lhag par gnas pa la gnyis :
mtshams bcad pa dang :
lhag gnas dngos so :
dang po thog mar phyi mtshams rgyal chen bzhi la bcol ba ni :
sgrub pa'i khang pa las phyogs bzhir cung zad dpags pa'i sar tho brtan por btsug :
sku dang sngags byang mchod gtor sogs bshams la byin gyis brlab :
rang gi snying ga nas 'od zer 'phros pas ri rab kyi shar phyogs nas rgyal po chen po yul 'khor srung 'khor dang bcas pa spyan drangs te rten dang dbyer med par bzhugs par bsam la :
oM d+h+r-iSh+Ta rASh+TA ya swA hA:
sa pa ri wA ra e h+ye hi :
badzra sa mA dza :
dzaHhU~M baM ho :
sa ma ya satwaM:
zhes dang :
sngags mthar gtor sngags btags pas gtor ma dang nyer spyod phul :
hU~M:
shar phyogs skyong mdzad yul 'khor srung :
dri za'i dpung dang bcas rnams la :
mchod cing bstod de phyag kyang 'tshal :
srung ba mtshams kyi las mdzod cig :
sngags kyi mthar tiSh+Tha badzra sa ma ya satwaM zhes brjod cing me tog 'thor ba dang bcas brtan par bzhugs :
bkra shis brjod :
de bzhin phyogs so sor lha sngags kha bsgyur te bya'o :
bar mtshams ni bgegs la phur bus gdab cing mnan pa'i phyir :
sgo drung du dong gru gsum gting zab par dam sri'i ling+ga dug shog la bris pa dang thod ngan sogs 'du byas la gser skyems gtang :
dgug gzhug drag tu bya :
thod ngan du thun rdzas bcas rgyas gdab :
re tshal gyis dril ba mnan :
me chu rlung gi rgyas gdab cing ro g.yam la gling bzhi dang rgya gram bris pas kha bcad la :
hU~M:
ma rig gti mug rgyu las byung :
chags sdang nyon mongs drag po'i gzugs :
dam sri bya ba'i las ngan khyod :
sngon yang sgrub la bar du bcad :
da yang gnod pa rtsom la 'dun :
de phyir snying rje khros pa yi :
ye shes rdo rje'i lcags kyus dgug :
thar med e yi dbyings su mnan :
me chu rlung gi phyag rgyas btab :
rdo rje'i gar gyi bro brdungs pas :
byang chub mchog sems ma bskyed bar :
nam yang ldang ba'i skabs med do :
oM badzra kro d+ha ha ya grI wa hU~M phaT:
ya ma dam sri sgrub pa la bar du gcod pa thams cad satwaM b+ha ya laM nan :
zhes dang sum b+ha brjod cing bro brdung :
sgo'i ya them du rta mgrin phyag rgya gcig pa'i sku gsol byang dang bcas bris pa gdags :
mchod gtor bshams shing brlab :
hrI:
dbang chen rol pa'i dur khrod nas :
bcom ldan khro rgyal rta mchog dpal :
dam tshig dbang gis 'dir gshegs la :
rten dang dbyer med brtan par bzhugs :
oM pad+mAn+ta kr-ita ha ya grI wa sa pa ri wA ra e h+ye hi hi hi :
badzra sa mA dza :
dzaHhU~M baM ho :
sa ma ya satwaM:
zhes rten dang dbyer med du bzhugs pa la gtor mchod phul :
hU~M:
chos nyid zhi ba pad+ma'i rgyal :
gdug pa 'dul phyir rngams pa'i gzugs :
rdo rje rta yi gdong pa can :
he ru ka la phyag 'tshal bstod :
rten dang dbyer med brtan par bzhugs :
gsang chen sgrub pa'i dkyil 'khor 'dir :
nang gi dngos grub phyir ma gtong :
phyi yi bgegs tshogs rgyun chod cig :
ces bstod cing phrin las gsol :
oM pad+mAn+ta kr-ita ha ya grI wa sa ma ya ho :
sa ma ya satwaM:
sa ma ya tiSh+Than+tu :
zhes brjod pas dgyes bzhin du rten la bzhugs nas nang gi mtshams bcad par bsam :
gsang mtshams khro bcu rol pa'i phur gdab ni :
phur bu bcu rgyan dang ldan pa 'du byas la :
rang nyid rta mchog dpal du gsal ba'i thugs ka nas ye shes bcu'i rang bzhin hU~M 'bar ba dang bcas spros :
phur bu rnams la thim pas stod khro bo la smad phur bu'i rnam pa can dam tshig dang ye shes dbyer med du gyur par bsam la dkyil 'khor gyi phyogs bcur gdab :
hU~M:
dbang chen kun la dbang bsgyur ba'i :
dbang bcu'i bdag nyid khro bo bcu :
dkyil 'khor phyogs bcur bzhugs nas kyang :
gsang ba mtshams kyi las mdzod cig :
hU~M hU~M hU~M hU~M hU~M hU~M hU~M hU~M hU~M hU~M badzra kro d+ha sarba duSh+TAn mA ra ya hU~M hU~M phaT:
bgegs kyi gtso bo phyogs skyong bcu'i snying gar phur pa'i dbal gyis gzir te sku dang 'od zer sprul pa'i pho nyas bar du gcod pa thams cad tshar bcad par bsam :
gnyis pa lhag gnas la :
dang po lha la snyan gsan dbab pa'i phyir stegs bu ji ltar rigs pa brtsigs pa'i ngos 'jam par byin gyis brlabs pa'i thig gdab cing lha gnas su me tog gi tshom bu ji ltar rigs pa dgod :
bdag nyid lha'i snyems pa dang bcas mdun bskyed ji lta bar bsgrub cing bstod bshags bar bya :
spos dang me tog thogs te :
oM:
pad+ma gsang ba dam pa'i bdag :
bla ma zhi khro'i lha tshogs dgongs :
khyed rnams mchod dang sems can la :
snying rje chen pos phan gdags phyir :
'dir ni dkyil 'khor bri bar bya :
thugs rje'i brtse bas nyer dgongs nas :
rjes su gnang ba bstsal ba dang :
bdag cag byin gyis brlab mdzad gsol :
lan gsum gsol bas gnang ba byin te 'od zer dmar po rjes su chags pa'i bde ba chen po'i rang bzhin du gyur pa sa gzhi dang bdag la thim pas ye shes kyi gzi byin 'bar bar bsam :
bum pa lhag gnas ni :
mtshan nyid dang ldan pa'i sgrub pa dang las kyi bum pa chas su bcug :
me tog dang ku sha'i gdan la bzhag cing bsang sbyang :
stong pa'i ngang las pad+ma dang zla ba'i gdan la sgrub pa dang las kyi bum pa :
phyi rin po che'i ka la sha mtshan nyid thams cad yongs su rdzogs pa bdud rtsi'i bcud kyis gang ba'i sgrub pa'i bum par nang gzhal yas khang dwangs gsal sgrib pa med pa ye shes kyi 'od zer 'bar zhing 'khrugs pa'i lte bar gdan dang cho ga gsum las lha bskyed pa nas bstod bshags bar mdun bskyed ltar bya :
gzungs thag blangs la :
rang gi thugs ka nas sngags kyi phreng ba gzungs thag 'od kyi sbu gu can nas brgyud :
bum pa'i lha'i thugs kar zhugs pas thugs rgyud bskul :
bde ba chen po'i ye shes mchog tu 'bar ba'i sbyor mtshams dang ba spu'i khung bu nas byang chub sems kyi chu rgyun char bzhin du spros pas bum pa yongs su gang bar bsam la :
bsnyen sgrub spyi dril gyi las sbyor dang bcas pa'i sngags mthar :
oM AHhU~M sarba ta thA ga ta kA ya wA ka tsit+ta ma hA su kha dz+nyA na a mr-ita kuN+Da lI hU~M A:
zhes dbang gi dzapa? btags pa brgya rtsa brgyad bzlas mthar mchod :
bdud rtsi phul la :
oM badzra a mr-ita ma hA su kha hU~M hU~M:
zhes bskul pas rjes chags kyi mes 'od du zhu nas bum bcud dang dbyer med du bsam :
las kyi bum par pad nyi'i gdan la hrIHlas dbang chen he ru ka dmar nag thod dbyug dang zhags pa 'dzin pa :
spyi bor rta gdong rngam zhing 'tsher ba :
dur khrod chas kyis brgyan cing zhabs 'dor stabs kyis ye shes me phung 'bar ba'i dbus na dam tshig dang ye shes dbyer med du bzhugs pa'i sku las bdud rtsi'i rgyun drag tu babs pas bum chu dang dbyer med du gyur par bsam la :
oM pad+mAn+ta kr-ita ha ya grI wa hU~M phaT:
ces bzlas mthar :
hU~M:
thugs rje zhi ba'i ngang nyid las :
'bar ba chen po'i yal gam can :
pad+ma mthar byed he ru kas :
bgegs kyi sbyor ba tshar chod cig :
hU~M hU~M hU~M zhes gsol bas 'dod pa'i don la zhal gyis bzhes te 'od du zhu ba bum chu dang dbyer med du bsam :
slob ma lhag par gnas pa ni :
rgyud dag pa'i slob ma'i tshogs khrus nas dbyung :
bgegs bsal zhing mtshams bcad :
maN+Dal phul zhing thal mo sbyar te :
dpal ldan bla ma rdo rje 'chang :
thugs rje'i gter chen bdag la dgongs :
bdag cag yongs su smin bya'i phyir :
lhag par gnas pa mdzad du gsol :
zhes lan gsum du gsol ba la :
slob dpon gyis :
khyod ni sngags kyi tshul chen po :
rdo rje theg pa'i rigs can te :
bla na med pa'i lam 'di las :
dus gsum gshegs shing bzhugs pa yi :
'phags rnams byang chub mchog brnyes te :
rang gzhan don gnyis mthar phyin mdzad :
de phyir spro bas rjes su zhugs :
zab mo'i blo gros mchog tu zungs :
zhes gdams nas :
skyabs sems tshogs gsag sdom pa bzung :
slob ma skad cig gis gsung rdo rje pad+ma'i rigs kyi thugs rje chen po pad+ma dang dril bu 'dzin cing rang 'od kyi rig ma dang mnyam par sbyor ba :
gnas gsum du dri'i thig le bkod pas :
de'i dpral bar zla ba la oM:
mgrin par pad+ma la AH
snying gar nyi ma la hU~M gis mtshan pa'i 'od kyis de bzhin gshegs pa thams cad kyi sku gsung thugs kyi ye shes 'od zer gyi rnam par spyan drangs shing thim pas rdo rje gsum gyi bdag nyid du gyur pa la me tog dang dri la sogs pas mchod :
de nas dngos grub brtag pa'i phyir byin gyis brlabs pa'i so shing byin la :
hrI:
byang chub ljon pa'i so shing 'di :
dngos grub brtag pa'i nus pa rdzogs :
deng 'dir khyod la sbyin par bya :
'dab brgyad dkyil 'khor dbus su dor :
oM badzra dzi hwa saM sho d+ha na swA hA:
zhes byin pa :
oM AHhU~M swA hA sarba sid+d+hi A dar+sha ku ru ho :
zhes brjod cing so shing ra bar dor nas ltas brtag pa ni :
rgyud las :
dngos grub mtshan ma brtag bya ste :
steng dang phyogs blta rab dang 'bring :
'og tu sa 'og spyod 'gyur zhing :
mtshams bzhi phra mor shes par bya :
zhes so :
rmi lam gsal ba'i phyir dri'i khyor chus 'thor 'thung kha bshal la :
hrI:
rnam par dag pa'i sngags kyi chu :
'thor 'thung khrus su bgyis pa yis :
ngag gi dri ma bsal ba dang :
rmi lam gzugs brnyan gsal mthong shog :
oM hrIHbi shud+d+ha swA hA:
bar chad bsrung phyir sngags mdud bcings la :
hrI:
dbang gi srad bu dmar po yi :
rdo rje'i mdud par sngags kyis btab :
'pho ba'i rtsa khams bcings pa las :
bar chad thams cad srung gyur cig :
oM badzra rak+Sha haM:
sngas stan gyi ched du ku sha'i chun po gtad la :
hrI:
ku sha 'di ni gtsang zhing dge :
sngas dang stan du byin pa yis :
rdo rje'i gdan du byin brlabs shing :
rtsa rlung 'khrugs pa zhi bar shog :
oM mang+ga laM a pra ti ha ta badzra ya swA hA:
slar yang chos bshad pa ni :
tshe rabs thog ma med pa nas :
bsags pa'i sdig ltung ji snyed kun :
dkyil 'khor mthong bas zad 'gyur na :
dam tshig sdom pa rnam dag pas :
sngags tshul spyod na smos ci dgos :
de bas skal bzang rigs can rnams :
dwangs shing spro ba'i yid kyis su :
rdo rje'i lam la gnas par gyis :
zhes dang :
bu kye ku sha'i sngas gdan la :
gtsang zhing dge ba'i yid kyis nyol :
nangs par rmi lam gang byung ba :
gsal bar smros shig lung ston 'gyur :
zhes gdams la slob bus kyang tshul bzhin du brtag :
bzang na gzengs bstod :
ngan na me dang :
sngags dang :
phyag rgya la sogs pa'i sbyor bas zhi bar bya'o :
yo byad lhag par gnas pa ni :
sgrub pa'i stegs bur slar yang ba byung dang bdud rtsis chag chag gdab cing las sbyor spyi dril gyi sngags bzla :
ye shes dang las thig zhib mor cha dbye la mdun bskyed dang mthun pa'i dkyil 'khor bri :
lha gnas rnams su sku'am sa bon nam thig les mtshan par bya :
de lta bu ma grub na ras bris tshad dang ldan pa dgram :
de'i steng du lding khri'i khar sgrub pa'i skabs su ji skad bshad pa'i rten rdzas dang :
cod pan dang sku gsung thugs kyi phyag rgya sogs go rim ma 'chol bar dgod :
phyi nang gsang ba rmad byung gi mchod pa :
gdugs 'phan rgyal mtshan bla re yol ba phur pa mda' dar tshon skud kyi drwa ba sogs brjid dang ldan par bsham :
sgrub pa po gzhan yang yod na gnas su 'khod cing lha'i snyems pa dang bcas langs la slob dpon gyis sna drangs te dkyil 'khor gyi shar phyogs su langs te :
rang skad cig gis dpal rta mchog he ru kar gsal ba'i mig 'bras gnyis su ma dang a las nyi zla :
rkang mthil gnyis su hU~M las sna tshogs rdo rje 'bar ba re re bsam la :
hU~M:
nga ni bcom ldan rta mchog dpal :
bka' yi 'khor lo rab sbyor bas :
khams gsum dbyings su mthar byed na :
log 'dren bgegs la smos ci dgos :
song zhig lha min lha yang rung :
sgrub la bar du gcod pa kun :
gnas 'dir ma 'dug gzhan du dengs :
'das na rdul du brlag par 'gyur :
zhes dang hU~M gi glu blang :
thun gyis brab :
gu gul gyis bdug :
rdo rje'i lta ba dang bcas rdo rje'i 'gros kyis lan gsum du bskor bas sgrub rdzas kyi bar chad thams cad bsal :
slar yang shar sgor 'khod nas gnas dang yo byad sgrub pa po dang bcas pa la byin phab pas ye shes kyi rang bzhin du gyur par bsam la gral du 'khod do :
gsum pa sgrub cing bzlas pas nus ldan du bya ba ni :
nyin mtshan thun drug tu bdag mdun gyi las gzhung bsrangs la khor yug tu mchod pa'i mdangs ma yal :
ting nge 'dzin rgyun ma chad :
sngags kyi sgra ma nyams par rtse gcig tu nyams su blang :
de'ang bsnyen pa sbyor ba :
sgrub pa dngos gzhi :
las sbyor mjug gi tshul du bzla ba dang :
myang grol gyi las sbyor yang bya :
thun mtshams su bar chad bsal ba'i phyir :
dam sri nyams len 'byung po'i rU pa dug shog la bris pa 'brub khung du dgod :
dgug gzhug drag tu bya :
phur pa dbang chen kI la yar gsal ba 'dril zhing :
hrIHhU~M:
dbang gi rgyal po kI la ya :
stod ni rta gdong rngams bzhad 'tsher :
srid pa gsum po 'dar zhing g.yo :
smad ni phur bu 'bar ba yis :
dam sri 'byung po'i snying la gzir :
sgrub pa'i bar chad rdul du rlog :
oM pad+mAn+ta kr-ita ha ya grI wa badzra kI li kI la ya ma hA yak+sha kA la rU pa karma raM raM dz+wa la raM sarba duSh+TAn mA ra ya hU~M phaT:
ces bskor zhing gdab :
sgrub pa thon pa'i tshe rU pa drag po'i mes sbyang ngo :
ye shes kyi gzi byin dbab pa'i phyir :
sgrub pa po rnams zhwa gos rgyan chas bklubs :
sbyar ba'i spos bsreg :
sman raka gi phud sbreng :
dar gyi g.yab 'dor :
dbyangs dang rol mo'i 'gyur ba dang bcas ye shes dbab pa'i tshig gyer zhing brtul zhugs bskyed la dkyil 'khor bskor :
tshogs kyi mchod pa dang skong bshags sogs rgya cher bya'o :
de lta bu'i rim pas rtags dang dus kyi grangs rdzogs nas thog mar bdag don du dngos grub blang ba'i cho ga bya ste :
nangs par dngos grub blang ba'i do nub nas mchod gtor gsar pa dang dngos grub kyi rdzas ci rigs pa bsham :
las sbyor gyi bzlas pa'i mjug tu :
slar yang rang gi thugs ka nas 'od zer dmar po lcags kyu lta bu grangs med pa 'phros :
mdun bskyed kyi lha tshogs rnams kyi thugs kar phog pas sngon gyi thugs dam rjes su dgongs te sku gsung thugs yon tan phrin las kyi dngos grub thams cad 'od zer sna lnga'i rnam pas bdag dang sgrub pa'i rdzas la thim pas ye shes mchog gi gzi byin 'bar bar bsam la :
las sbyor spyi dril gyi sham bur kA ya wA ka tsit+ta gu Na karma sarba sid+d+hi pha la hU~M hU~M:
zhes bzla :
nangs par sgrub pa'i gzhung bsrangs la skya rengs 'char ka'i tshe :
gtor tshogs rgyas par dbul :
bgegs la phur bus gdab :
ye shes kyi byin dbab :
dam tshig nyams chag bshags :
mchod cing bstod pa sngon du 'gro bas sgrub rten spyi dang :
khyad par myang grol las dngos grub blang :
dngos grub kyi rdzas rnams la rol pas rtsa khams bdud rtsis gang :
ye shes kyi nyams 'bar :
mchog dang thun mong gi dngos grub thams cad thob par bsam la dzapa? dbyangs rgya cher bya'o :
bzhi pa slob ma 'jug cing dbang bskur bas smin par bya ba ni :
slob dpon rang nyid nus pa dang ldan pa'i phyir dbang rgyas bsdus ji ltar rigs pa blang ba sngon du 'gro bas :
lhag par gnas pa'i slob bu rnams phyi rol du las kyi slob dpon gyis khrus nas dbyung :
nang du 'jug pa na phyi bzhin du 'brangs pa'i bgegs bskrad :
gral la 'khod pa dang srung ba'i 'khor los phyogs mtshams bcing :
maN+Dal phul :
mig dar dgab :
me tog gi phreng ba gtad la thal mo sbyar bas :
khyab bdag gtso bo khyod la 'dud :
byang chub chen po bdag 'dod de :
bla med gsang ba dam pa yi :
dkyil 'khor mchog tu 'jug mdzad gsol :
ces gsol ba btab pa la slob dpon gyis :
bu khyod gang gi rigs su skyes :
'dod pa'i 'bras bu ci zhig gnyer :
zhes dris pa la :
bdag ni skal bzang rdo rje'i rigs :
gzhan don dngos grub mchog 'dod do :
zhes lan btab pa la slob dpon gyis :
de ltar yin na bla ma dang :
yi dam zhi khro'i dkyil 'khor du :
bdag gis khyod nyid 'jug par bya :
rgyud sbyongs dam tshig tshul bzhin zungs :
zhes gdams nas skyabs sems tshogs gsag bya :
sdom pa dbog :
khyad par nang gi sems bskyed pa'i slad du :
bu rnams snying gar zla ba la :
gnas pa'i rdo rje rtse lnga bsgom :
bden pa gnyis po dbyer med par :
lhag pa'i byang chub sems bskyed cig :
ces gdams pa la :
slob ma rnams kyi snying gar rdo rje rtse gcig pa'i phyag rgya bcas :
oM bo d+hi tsit+ta dz+nyA na sa ma ya ho :
zhes sems bskyed pa brtan par bya ba'i phyir rdo rje snying gar bzhag la :
oM bo d+hi tsit+ta dz+nyA na sa ma ya satwaM zhes brjod :
de ni phyi ltar 'jug pa'o :
nang ltar 'jug pa'i slad :
slob dpon gyis dz+nyA na sa ma ya pra we sha ya phaT:
ces pas dkyil 'khor gyi sgo phye :
slob ma rnams dkyil 'khor gyi shar sgo nas brtsam ste sgo so sor zhugs shing phyag bya ste :
thal mo gnas gsum du sbyar la :
oM gu ru sarba ta thA ga ta kA ya wA ka tsit+ta pra Na mya b+han+d+ha naM ka ro mi :
zhes phyag byas pas dkyil 'khor pa rnams kyi gnas bzhi nas 'od zer 'phros :
slob ma rnams kyi gnas bzhir thim pas sku gsung thugs dbyer med pa'i ye shes kyi snod rung du bsgrubs par bsam :
slar yang dkyil 'khor gyi shar sgor 'khod pa la :
dam tshig gi bdud rtsi byin la :
'di ni rdo rje gsang ba yi :
dam tshig bdud rtsi'i chu nan te :
ma bsrung dmyal me bzod dkas sreg :
bsrungs na dngos grub myur du 'grub :
de phyir rtse gcig yid brtan pas :
dam srungs rdo rje'i bro bor zhig :
oM badzra a mr-ita u da ka Tha :
zhes byin pa :
badzra sa ma ya i dan+te na ra kan :
zhes rdo rje'i bro bor nas btung :
ye shes dbab pa'i phyir slob ma rnams lus bsrangs :
rlung ro bsal :
bdud rtsi khar bzung :
dran pa rtse gcig pas dmigs pa bsgoms te :
de ltar gyi slob dpon la bla ma yi dam dbyer med pa'i mos gus drag tu byas pa dang :
hrIHhrIHzhes rdo rje'i sngags kyi sgra bsgrags pa'i rkyen gyis slob ma'i lus sogs gzung 'dzin gyi snang ba thams cad nam mkha' la sprin dengs pa ltar stong par sbyangs :
stong pa'i ngang las srung ba'i 'khor lo gzhal med khang gzhi lus rigs bdag lus dkyil gyi lha dang bcas par gsal ba'i gnas gsum 'bru gsum gyis mtshan par mos :
slob dpon mdun bskyed dang bcas pa'i ye shes kyi 'od zer mkha' khyab tu 'phros pas :
bla ma yi dam zhi khro rab 'byams kyi thugs rgyud bskul :
gsang ba gsum gyi ye shes lha sngags phyag mtshan gyi rnam par spyan drangs te slob ma rnams la thim pas rgyud byin gyis brlabs par mos la :
sbyar ba'i spos bsreg :
rol mo dang dbyangs kyi sgras bskul te sngags tshig drag tu brjod pas byin dbab :
hU~M gi sgras byin bsdu :
dzaHhU~M baM hoHsa bstim :
tiSh+Tha badzra sa ma ya satwaM zhes brtan par bya :
de nas rigs brtag pa'i phyir me tog thogs la :
ho :
bla ma zhi khro'i dkyil 'khor la :
ye shes rig pa'i me tog 'bul :
sngon nas 'brel ba lhag pa'i lhas :
thugs rjes dgongs te bzhes su gsol :
puSh+pe pU dza pra tIts+tsha hoH
zhes dor bas rigs nges par byas te :
slar yang me tog spyi bor bcings pa dang lhan cig tu lhag pa'i lha bstims la :
ho :
me tog phreng ba lhag pa'i lha :
dbyer med ye shes skur gsal ba :
spyi bo nas zhugs snying dbus thim :
mi 'bral byin brlabs dbang bskur ro :
puSh+pe de ba a b+hi Shiny+tsa sa ma ya satwaM:
zhes dang :
me tog dbus su babs na pad+ma rgyal po rtsal :
shar du rdo rje bzhad pa rtsal :
lhor rin chen rol pa rtsal :
nub tu pad+ma dgyes pa rtsal :
byang du karma dga' ba rtsal zhes sogs gsang ba'i ming gis kyang dbang bskur ro :
de nas mig thur thogs la :
ho :
sngon gyi mig mkhan rgyal po yis :
ling tog rab rib bsal ba ltar :
rig pa ye shes thur ma yis :
ma rig 'khrul pa'i rab rib bsal :
badzra dz+nyA na tsak+Shu pra we sha ya phaT:
ces mig dar bsal :
e ma skal ldan rigs kyi bu :
khyod ni ye shes spyan thob pas :
snying po'i dkyil 'khor 'di la ltos :
zab mo'i lam mchog brtson par gyis :
he maN+Da la pA sh+ya ho :
zhes blta bar bskul nas lhag pa gzugs brnyan gyis mtshon pa'i ting 'dzin sprul pa'i dkyil 'khor mdun bskyed ltar ngo sprad :
de nyid nang ltar rang rang gi rdo rje lus kyi dkyil 'khor dang :
gsang ba ltar sems nyid rang byung gi ye shes kyi rtsal ma 'gags cir yang 'char bar nges shes bskyed do :
de ni nang ltar 'jug pa'i rim pa'o :
zhugs pa'i dkyil 'khor du dbang bskur ba dngos la maN+Dal phul :
gsol ba gdab pa ni :
khyab bdag rdo rje 'dzin chen pos :
rang gi sras rnams smin mdzad ltar :
dkyil 'khor gtso bo slob dpon ches :
ye shes dbang bskur bstsal du gsol :
zhes gsol ba btab pa la dang po phan pa'i dbang lnga bskur ba'i slad du :
dbang lha mkha' khyab tu spyan drangs pa dang slob dpon lhan cig pas slob ma mi bskyod par gsal ba la chu'i dbang bskur ba ni :
rnam rgyal bum pa thogs la :
hU~M:
mi bskyod rgyal po de bzhin gshegs :
bdud rtsi chu yi dbang bskur bas :
rnam shes zhe sdang rang sar grol :
me long ye shes mngon gyur shog :
oM badzra u da ka a b+hi Shiny+tsa hU~M:
slob ma rin 'byung du gsal ba la dbu rgyan bskon te :
hU~M:
rin chen rgyal po de bzhin gshegs :
'dod 'byung dbu rgyan dbang bskur bas :
tshor ba nga rgyal rang sar grol :
mnyam nyid ye shes mngon gyur shog :
oM rat+na mu kuT a b+hi Shiny+tsa hU~M:
slob ma snang ba mtha' yas su gsal ba'i lag g.yas su rdo rje gtad de :
hU~M:
pad+ma rgyal po de bzhin gshegs :
snang stong rdo rje'i dbang bskur bas :
'du shes 'dod chags rang sar grol :
sor rtog ye shes mngon gyur shog :
oM badzra d+harma a b+hi Shiny+tsa hrI:
slob ma don grub tu gsal ba'i lag g.yon du dril bu gtad de :
hU~M:
don yod rgyal po de bzhin gshegs :
grags stong dril bus dbang bskur bas :
'du byed phrag dog rang sar grol :
bya grub ye shes mngon gyur shog :
oM badzra gaN+De a b+hi Shiny+tsa A:
slob ma rnam snang du gsal ba'i spyi bor rdor dril lhan cig tu 'khrol zhing ming gdags te :
hU~M:
snang mdzad rgyal po de bzhin gshegs :
rdo rje ming gi dbang bskur bas :
gzugs phung gti mug rang sar grol :
chos dbyings ye shes mngon gyur shog :
oM badzra nam a b+hi Shiny+tsa oM:
mthar me tog 'thor zhing :
skal ldan rigs kyi bu rnams la phyi phan pa'i dbang lnga bskur pas phung po lnga gnas gyur :
nyon mongs pa lnga rnam par dag :
ye shes lnga mngon du gyur :
'jig rten dbang phyug rigs lnga'i go 'phang thob pa'i skal ba dang ldan par gyur cig :
ces smon lam gdab bo :
gnyis pa nus pa'i dbang bskur ba la :
thog mar sku phyag rgya'i dbang bskur ba'i slad du :
slob dpon gyi sku dang dkyil 'khor pa rnams las rang 'dra ba'i ye shes kyi sku gnyis pa byung :
slob ma'i lus kyi lha so so la thim pas ye shes kyi gzi byin mchog tu 'bar bar bsam la :
hU~M:
dkyil 'khor gtso bo pad+ma'i rgyal :
rigs kyi yum bcas dbang bskur bas :
yid chos rtog pa rang grol nas :
mi gnas ye shes mngon gyur shog :
oM pad+ma rA dza kA ya a b+hi Shiny+tsa oM:
hU~M:
gang 'dul 'gro ba'i don mdzad pa :
thabs shes sras kyi dbang bskur bas :
gzung 'dzin rtog tshogs rang grol nas :
snang stong ye shes mngon gyur shog :
oM pad+ma satwa kA ya a b+hi Shiny+tsa oM:
hU~M:
rdo rje rgyal po bde gshegs lnga :
rigs kyi yum bcas dbang bskur bas :
phung po 'byung ba rang grol nas :
lnga ldan ye shes mngon gyur shog :
oM pany+tsa ta thA ga ta kA ya a b+hi Shiny+tsa oM:
hU~M:
rgyal ba'i gdung 'tshob sems dpa'i tshul :
byang chub lcam dral dbang bskur bas :
tshogs yul rtog pa rang grol nas :
'od gsal ye shes mngon gyur shog :
oM sarba bo d+hi satwa kA ya a b+hi Shiny+tsa oM:
hU~M:
steng 'og phyogs bzhi'i 'gro 'dul sras :
thub chen drug gi dbang bskur bas :
nyon mongs rtog pa rang grol nas :
phyin drug ye shes mngon gyur shog :
oM sarba mu ni kA ya a b+hi Shiny+tsa oM:
hU~M:
sgo skyong mthar byed khro bo yab :
rigs kyi yum bcas dbang bskur bas :
lta ba dus bzhi rang grol nas :
tshad med ye shes mngon gyur shog :
oM sarba kro d+ha kA ya a b+hi Shiny+tsa oM:
hU~M:
gnas 'gyur rang bzhin khro bo'i tshul :
khrag 'thung rab 'byams dbang bskur bas :
sgrib gnyis rtog tshogs rang grol nas :
rig rtsal ye shes mngon gyur shog :
oM shrI he ru ka sarba kA ya a b+hi Shiny+tsa oM:
hU~M:
rigs kun khyab bdag rdo rje 'chang :
pad+ma thod phreng dbang bskur bas :
gnyis snang rtog tshogs rang grol nas :
gnyis med ye shes mngon gyur shog :
oM gu ru pad+ma badzra kA ya a b+hi Shiny+tsa oM:
hU~M:
thugs rje'i dbyings las rang shar ba :
sangs rgyas stong gi dbang bskur bas :
dus gsum rtog pa rang grol nas :
mkha' khyab ye shes mngon gyur shog :
oM sarba bud+d+ha kA ya a b+hi Shiny+tsa oM:
skal ldan rigs kyi bu rnams la lha sku phyag rgya'i dbang bskur pas 'di ltar snang ba'i chos thams cad bla ma thugs rje chen po pad+ma zhi khro rnam par rol pa'i dkyil 'khor chen por lhun gyis grub pa'i dbang dam pa thob par gyur cig :
'o skal ldan rigs kyi bu rnams :
de lta bu'i lha tshogs rnams kyang rang rang gi sems nyid shin tu rnam par dag pa'i ngo bor gdod ma nas rang bzhin gyis bzhugs pa yin te :
yid chos kyi rtog pa rnam par dag pa gtso bo thugs rje chen po yab yum :
gzung 'dzin rnam par dag pa 'gro 'dul lcam dral :
phung khams rnam par dag pa rigs lnga yab yum :
tshogs yul rnam par dag pa sems dpa' sems ma :
nyon mongs rnam par dag pa thub pa drug :
lta ba dang dus bzhi rnam par dag pa sgo ba yab yum :
rtog tshogs rnam par dag pa khrag 'thung rab 'byams :
gnyis snang rnam par dag pa bla ma rdo rje 'chang yab yum :
dus gsum gyi rtog pa thams cad rnam par dag pa bde bar gshegs pa stong gi bdag nyid du shes pas snang srid gzhir bzhengs dag pa rab 'byams kyi ye shes lam du slong bar gyis shig :
ces ngo sprad do :
gsung bzlas pa'i dbang bskur ba ni :
slob dpon gyi thugs ka'i nyi zla kha sbyor gyi lte bar hrIHyig gi mthar sngags phreng gis bskor ba las gnyis pa 'phros :
slob ma'i kha sgo nas zhugs :
snying gar nyi zla'i gwa'u kha sbyor gyi lte bar hrIHyig gi mthar 'khod pa bzlas pa'i rkyen gyis 'od zer spro bsdu dang bcas bsnyen sgrub las sngags kyi rjes zlos byin :
sngags phreng mgrin par bzhag la :
A:
rang byung rig pa'i ngo bo nyid :
sngags kyi phreng bas dbang bskur bas :
sgrar snang gzung 'dzin rang grol nas :
grags stong ye shes mngon gyur shog :
oM sarba ta thA ga ta gu ru maN+Da la wA ka a b+hi Shiny+tsa A:
skal ldan rigs kyi bu rnams la snying po sngags kyi dbang bskur bas sgrar grags thams cad gsung du rtogs pa'i dbang dam pa thob par gyur cig :
deng phyin chad rang gzhan brtan g.yo'i sgra skad thams cad sngags su shes pas bsnyen sgrub las gsum gyi bzlas brjod dang ting nge 'dzin lam du slong bar gyis shig :
thugs ngo sprod kyi dbang bskur ba ni :
lha dang sngags su snang ba sogs rtog tshogs thams cad sems nyid rang byung gi ye shes las ma g.yos par shes pas blo 'das ka dag gi dbyings su mnyam par 'jog tu bcug la :
me long snying gar bzhag :
hU~M:
me long nang gi gzugs brnyan ltar :
gsal la mi rtog dbang bskur bas :
lha sngags gzung 'dzin rang grol nas :
rig stong ye shes mngon gyur shog :
oM sarba ta thA ga ta gu ru maN+Da la tsit+ta a b+hi Shiny+tsa hU~M:
skal ldan rigs kyi bu rnams la dgongs pa ngo sprod kyi dbang bskur bas rtog tshogs thams cad chos skur dag pa'i dbang dam pa thob par gyur cig :
deng phyin chad mtshan ma'i rtog pa thams cad rang grol rig pa'i ye shes su shes pas chos nyid bsam gyi mi khyab pa'i dgongs pa lam du slong bar gyis shig :
yon tan myong grol rdzas kyi bum pas dbang bskur :
ril bu sbyin :
skal ldan rigs kyi bu rnams la yon tan yongs rdzogs myang grol rdzas kyis dbang bskur pas 'gro 'dul 'phags pa'i yon tan thams cad yongs su smin pa'i dbang dam pa thob par gyur cig :
deng phyin chad myang grol rdzas kyi sbyor ba la brten nas grol ba drug ldan gyi ye shes lam du slong bar gyis shig :
phrin las sna tshogs kyi dbang bskur ba ni :
rdo rje rgya gram gtad la :
ho :
gang 'dul mdzad pa 'byung ba'i rgyu :
las kyi rdo rjes dbang bskur bas :
byed spyod thams cad rang grol nas :
'gro 'dul ye shes mngon gyur shog :
oM sarba ta thA ga ta gu ru maN+Da la karma bi shwa a b+hi Shiny+tsa ho :
skal ldan rigs kyi bu rnams la phrin las sna tshogs rdo rjes dbang bskur bas mchog dang thun mong gi phrin las rab 'byams la brten nas 'gro ba 'dul ba'i dbang dam pa thob par gyur cig :
deng phyin chad mtha' yas pa'i sems can thams cad la snying rje chen pos gang 'dul gyi mdzad pas 'phags pa'i phrin las kyi ye shes lam du slong bar gyis shig :
de ltar nang nus pa'i dbang lnga bskur pas dkyil 'khor gyi lha'i sku gsung thugs yon tan phrin las dang dbyer mi phyed pa rdo rje rgyal po bka' rab 'byams kyi dbang bskur ba thob pa de la dbang lha bstim :
rab tu gnas :
mchod pa dang bkra shis kyis mnga' dbul bar bya'o :
de ltar na phyi mtshan ma'i dkyil 'khor du phan dang nus pa'i bdag nyid can gyi bum pa'i dbang thob :
tha mal snang zhen gyi dri ma dag :
lam bskyed rim lha dang bzlas brjod sngags sogs kyi rnal 'byor bsgom pa la dbang :
'bras bu sprul sku 'grub pa'i skal pa can du byas pa yin no :
gsum pa gsang ba zab mo'i dbang la gsum las :
dang po gsang dbang ni :
bla ma yab yum pad+ma rgyal po'i lha sngags ye shes kyis rol pa'i byang sems thod pa'i bdud rtsi dang sbyar ba hrIH'i rnam par slob ma'i lce la bzhag cing :
A:
zhu bde'i rang bzhin byang chub sems :
hrIHyig bcud kyis dbang bskur bas :
dug gsum rtog pa rang grol nas :
gsal stong ye shes mngon gyur shog :
oM bo d+hi tsit+ta dz+nyA na a b+hi Shiny+tsa A:
zhes byin pa snying ga'i hrIHla thim pas rlung zin :
sems byung gi rtog pa dbyings su 'gags :
gsal stong zung 'jug gi ye shes nyams su myangs par mos :
skal ldan rigs kyi bu rnams la gsang ba'i dbang bskur pas sems byung gi rtog tshogs dbyings su thim nas shin sbyangs bde ba'i ting nge 'dzin khyad par can mngon du byed nus par gyur cig :
deng phyin chad rlung sems rtog pa'i rnyog ma rang sar zhi ba'i bsam gtan lam du slong bar gyis shig :
des zhu bde byang chub sems kyi rdzas la brten nas gsang ba'i dbang thob :
rlung dang rtog pa'i dri ma dag :
lam rlung sems shin tu sbyangs pa'i bde ba bsgom pa la dbang :
'bras bu longs sku 'grub pa'i skal pa can du byas pa yin no :
gnyis pa sher dbang ni :
sin+d+hu ra'i maN+Dal rigs kyi yum dang dbyer med pa lag tu gtad :
thig le snying gar bkod la :
hU~M:
lhan cig skyes dga' mtshon pa'i yum :
rtags kyi thig les dbang bskur bas :
nyams myong 'dzin zhen rang grol nas :
bde stong ye shes mngon gyur shog :
oM pra dz+nyA dz+nyA na a b+hi Shiny+tsa hU~M:
bde bas thabs byas pa'i sems nyid rang byung gi ye shes mngon du mtshon par mos :
skal ldan rigs kyi bu rnams la shes rab ye shes kyi dbang bskur pas bde bas thabs byas pa'i sems nyid rang byung gi ye shes mngon du mtshon pa'i skal ba dang ldan par gyur cig :
deng phyin chad byung tshor gnas nyams kyi spros pas ma bcings pa sems nyid rang byung gi ye shes de kho na nyid rnal mar mtshon pa'i shes rab lam du slong bar gyis shig :
des bde ba mchog gi thabs la brten nas shes rab ye shes kyi dbang thob :
sred len nyams kyi dri ma dag :
lam lhan skyes mtshon pa'i ting 'dzin bsgrub pa la dbang :
'bras bu chos sku 'grub pa'i skal pa can du byas pa yin no :
gsum pa dbang bzhi pa la :
thog mar byin rlabs 'pho ba'i stobs kyis dbang bskur ba ni :
bla ma'i gtor chen spyi bor bzung la :
gtor snod chos dbyings khyab gdal 'ja' zer thig ler 'khyil pa'i klong du :
seng khri pad+ma nyi zla'i gdan gyi steng du bla ma'i rnal 'byor ltar gsal gdab :
de nyid la mos gus drag po dung dung pa byas pa'i rkyen gyis gnas gsum nas 'od zer dkar dmar mthing gsum 'phros :
slob ma'i gnas gsum du thim pas bum gsang shes rab ye shes kyi dbang don rtogs pa gong nas gong du 'phel zhing brtan par byas pa'i mos pa dang bcas :
tshig bdun gsol 'debs kyis byin phab la :
hU~M hrI:
mkha' khyab chos sku'i dbyings las ma g.yos kyang :
longs spyod rdzogs sku pad+ma thod phreng rtsal :
rtsa ba'i bla ma o rgyan sprul pa'i sku :
dad mos can gyi spyi bor mngon sum byon :
nam mkha' chu la 'ja' tshon shar ba ltar :
ye shes 'od zer slob ma'i gnas gsum thim :
sku gsung thugs kyi byin rlabs rgyud la zhugs :
smin grol zung 'jug don gyi dbang thob shog :
oM AHhU~M badzra gu ru pad+ma sid+d+hi hU~M:
kA ya a b+hi Shiny+tsa oM:
wA ka a b+hi Shiny+tsa AH
tsit+ta a b+hi Shiny+tsa hU~M:
zhes gnas gsum du reg :
slar spyi bor bzung la sngags mthar dz+nyA na a b+hi Shiny+tsa a A:
zhes brjod pas bla ma yab yum dgyes pa chen pos bde stong gi ngo bor 'od du zhu :
slob ma la thim pas dbang bzhi pa'i ye shes rgyud la skyes par bsam :
nyams myong bsgom pa'i stobs kyis dbang bskur ba'i slad du :
dpon slob gnyis ka sgo gsum rnal du dbab :
mig nam mkhar gtad :
sems nyid ma bcos spro bsdu bral ba'i ngang bskyangs pas zung 'jug don gyi ye shes mngon du gyur par mos la :
slob dpon gyis mdzub mo nam mkhar gtod cing :
a :
rtog tshogs rang zhi ngo bo mthong :
zung 'jug mnyam nyid dbang bskur bas :
shes bya'i sgrib pa rang grol nas :
rig stong ye shes mngon gyur shog :
oM d+harma d+hA tu dz+nyA na a a :
zhes brjod :
skal ldan rigs kyi bu rnams la dbang bzhi pa bskur pas shes bya'i 'dzin zhen phra mo thams cad dbyings su dag ste :
zung 'jug shin tu rnam par dag pa'i ye shes mngon du byed pa'i skal pa dang ldan par gyur cig :
deng phyin chad yid dpyod mtshan ma'i yul las 'das pa'i sems nyid ka dag don gyi ye shes lam du slong bar gyis shig :
des byin rlabs 'pho ba'i thabs la brten nas don gyi dbang bzhi pa thob :
yid dpyod mtshan ma'i dri ma dag :
lam rig stong zung 'jug ka dag gi dgongs pa nyams su len pa la dbang :
'bras bu bde ba chen po'i sku 'grub pa'i skal pa can du byas pa yin no :[  ]des dbang gi dngos gzhi grub nas dbang rten dam tshig bsgrag pa ni :
de ring phyin chad rigs kyi bu :
khyed rnams rgyal ba'i sras su gyur :
dbang gi ye shes rgyud smin nas :
dam tshig dag pas 'dzin par byos :
so thar byang sems gsang sngags kyi :
thun mong spyi yi dam tshig dang :
rtsa ba yan lag bcas pa yi :
khyad par nang gi dam tshig dang :
gsang bar 'os dang gnyer gtad sogs :
sgrub pa mchog gi dam tshig rnams :
srog ltar btsa' bas bsrung bar bya :
de yis dngos grub mchog tu 'gyur :
ces gdams pa la slob ma rnams kyis kyang khas blang :
gtad rag 'bul ba sogs bya :
dbang rnon smin grol chig rdzogs 'os pa la gdams ngag khrid kyi rim pa'ang gdab bo :
de rnams dbang rgyas par bskur ba yin la :
don gyi smin byed snod rung mdor bsdus su byed na :
maN+Dal dang dbang gi ched du gsol 'debs :
rgyud sbyong sdom gzung :
ye shes dbab brtan sngon du 'gro bas :
rnam bum spyi bor bzhag la :
oM:
bkra shis 'od gsal dbyings kyi bum pa na :
ye shes rig pa'i lha tshogs bdud rtsir 'khyil :
gnyis med byang chub sems kyis dbang bskur bas :
snang stong sku yi dbang mchog thob par shog :
oM hU~M trAM hrIHAHka la sha kA ya a b+hi Shiny+tsa oM:
bdud rtsi'i b+han+d+ha mgrin par bzhag cing byin la :
A:
rtsa rlung phung po snod kyi b+han+d+ha ru :
nus pa sngags kyi ye shes bcud du 'khyil :
gnyis med bde ba chen pos dbang bskur bas :
grags stong gsung gi dbang mchog thob par shog :
bo d+hi tsit+ta wA ka a b+hi Shiny+tsa A:
me long snying gar bzhag cing mig lam du bstan la :
hU~M:
me long dwangs pa rtog tshogs dbyings su zhi :
gzugs brnyan ma 'gags gsal stong nyams su myong :
gnyis med blo las 'das pa'i dbang bskur bas :
rig stong thugs kyi dbang mchog thob par shog :
d+harma d+hA tu tsit+ta a b+hi Shiny+tsa hU~M:
skal ldan rigs kyi bu rnams la bla ma thugs rje chen po pad+ma zhi khro rnam par rol pa'i lha tshogs rnams kyi sku gsung thugs kyi dbang bskur pas :
lus ngag yid gsum gyi dri ma bag chags dang bcas pa thams cad dag :
rdo rje gsum gyi ye shes mngon du byed pa'i skal pa dang ldan par gyur cig :
deng phyin chad 'di ltar shar ba'i snang grags rtog pa'i chos thams cad pad+ma zhi khro rnam par rol pa'i sku gsung thugs dang dbyer med par shes pas nyams len chu bo rgyun gyi rnal 'byor la brtson par gyis shig :
ces gdams :
spro na mtha' rten myang grol rdzas dang :
byin rlabs gtor ma'i dbang bskur :
des sku gsung thugs bsgom zhing bsgrub pa'i snod du 'gyur zhing don gyi dbang rdzogs pa yin no :
de nas tshogs kyi dga' ston la longs spyad cing lhag ma gtong ba sogs las kyi rim pa thugs dam bskul zhing gtor ma bskyang :
rta bro brdung :
gtang rag gi mchod bstod rgyas par spros te nongs pa bshags :
mdun bskyed kyi ye shes gshegs :
dam tshig pa bdag la bstim :
bdag bskyed 'od gsal du bsdu zhing thun mtshams kyi lhar ldangs la :
chos thams cad skye med du shes pas rdul tshon gyi dkyil 'khor byang shar nas brtsam ste dbus su dril :
hU~M gi sgras phur bu dbyung :
phur khung du 'bru gsum brjod pas bdud rtsi gtor la bgegs rnams gsos te rang gnas su gtang :
phyi nang gi mtshams dgrol :
las kyi rjes mi mngon par byas la :
sgrub rdzas rnams cha gsum du bgos te :
cha gcig maN+Dal gyi gzhi sogs su gter du sba :
cha gcig 'dus pa rnams kyi dngos grub kyi rten du bzung :
cha gcig rgya mtshor 'bab pa'i chu klung du gshegs :
stegs bu'i dbus su rdo rje rgyal po 'khod pa'i mthar sgrub grogs dang slob ma'i tshogs kyis bskor :
spos dang snang gsal thogs la smon lam gdab pa ni 'dun pa rtse gcig pas :
ho :
khyab bdag bla ma 'gro 'dul pad+ma'i rgyal :
zhi khro rnam par rol pa'i dkyil 'khor du :
bsnyen sgrub phrin las mthar phyin dge ba'i tshogs :
bla med byang chub snying por bsngo bar bgyi :
deng nas bzung ste rnam grol mchog gi bar :
rdo rje slob dpon sgrub pa'i mched lcam rnams :
mi 'bral 'grogs pa'i ting 'dzin rtse gcig gis :
rang gzhan don gnyis lhun gyis grub par shog :
gsang ba chen po'i myur lam la brten nas :
phyi nang gsang ba'i bar chad kun zhi zhing :
sa bcu lam lnga skad cig nyid la bgrod :
'gro 'dul 'phags pa'i go 'phang thob par shog :
chos dbyings kong bur bsam gtan mar khus gtams :
sems nyid rang byung gsal ba'i me sbar bas :
gzung 'dzin 'khrul pa'i mun pa dbyings su sangs :
ye shes snang bas rtag tu khyab par shog :
nam zhig 'chi 'pho'i rtog pa shar ba'i tshe :
rigs drug 'khor ba'i bag chags drung phyung ste :
'chi srid chos sku bar do longs spyod rdzogs :
skye srid sprul pas 'gro don lhun grub shog :
mthar thug kun tu 'od kyi snang ba yis :
pad+ma can gyi sa la shul mtshon cing :
'khor lo'i tshogs chen 'bras bur dbugs phyung ste :
phyam gcig gdod ma'i dbyings su grol bar shog :
bka' drin can gyi rdo rje slob dpon dang :
rig 'dzin 'dus pa'i tshogs rnams zhabs brtan cing :
chos kyi 'khor lo rtag tu bskor ba dang :
bshad sgrub phrin las phyogs bcur khyab par shog :
rgyal ba'i bstan pa rin chen 'phel zhing rgyas :
'jig rten khams su nad mug mtshon 'khrugs zhi :
sems can thams cad dge ba'i las la spyod :
rtag tu dpal gnas bkra shis bde legs shog :
ces dang gzhan yang bsngo ba smon lam rgya cher gdab cing :
bkra shis pa'i tshigs su bcad pa'i dbyangs kyis dge legs su bya'o :
de lta bu'i sgrub pa dang 'brel ba'i dbang 'di bskur ba tsam gyis :
brtson 'grus dang dbang po'i khyad par las rab tshe 'di :
'bring 'chi kha :
tha ma bar dor mchog gi dngos grub mngon du byed :
thun mong gi dngos grub rtsol med du 'byung :
lam la brtson pa med kyang dam tshig ma nyams pa kho nas skye ba bdun na 'bras bu 'grub pa'i tshul rgyud las :
e ma ngo mtshar thabs chen po :
sgrub pa'i dbang 'dir 'brel tshad kun :
'di 'am 'chi kha bar do 'am :
skye ba bdun nas mngon 'tshang rgya :
zhes dang :
gzhan yang :
sgrub chen 'di yi ming tsam su 'dzin pa :
o rgyan nga dang thugs yid gcig tu 'dres :
tshe ring nad med bsam rgu kun 'grub cing :
gnyis med rtogs pa'i ye shes myur du 'char :
zhes sogs rgya cher gsungs so :
gal te sgrub pa'i dbang rgyas par ma grub na :
sa'i cho ga dang sta gon gsum sngon du 'gro bas sgrub cing mchod pa dang dbang bskur yang rung ba yin no :
bla ma yi dam thugs rje chen po pad+ma zhi khro rnam par rol pa kun 'dril yid bzhin nor bu'i smin byed dbang bskur gyi las rim mo :
sa ma ya :
de lta bu'i dbang bskur ba thob cing dam tshig dang sdom pa rnam par dag pa :
bsnyen sgrub las su rung ba'i rnal 'byor pas rang gzhan la 'phral dang yun du phan gdags pa'i phyir las kyi tshogs bsgrub par bya ste :
thugs rje chen po'i mtshan nyer brgyad la brten nas so so'i las sgrub pa dang :
thun mong 'gro ba 'dul ba'i las tshogs nyer gcig dang :
las phran brgya rtsa la sogs pa rgya cher gzhan du shes par bya'o :
spyir 'byung ba sa la brten pa'i las tshogs ni sAts+tsha gdab pa ste :
rgyud las :
sa 'di rin chen 'byung gnas te :
khams lnga bcud kyi snying po yis :
sku gdung chen po rgyun du gdab :
gang 'dod las kun 'grub par 'gyur :
ces pas thog mar zhi ba'i sbyor bas sa blang ste :
'jam zhing shis pa'i sa phyogs nas kham sa legs pa yod sar gtor ma dang gser skyems gtong :
oM ru ru s+phu ru dz+wa la tiSh+Tha sid+d+hi lo tsa na sarba ar+tha sA d+ha ni swA hA:
zhes spyan ma'i sngags kyis kha shar du bltas nas brko zhing blang :
shul du sngags de nyid dang 'o chab klu sman dang sbyar bas gtor te shis par bya'o :
drag po'i sbyor bas btul ba ni :
gtan gtun thabs shes kyi rang bzhin du bsam la :
gzung 'dzin gyi rtog pa btul ba'i mos pas :
oM badzra mung+ga ra A koT+TA ya a koT+TA ya ha na ha na hU~M phaT:
ces sa'i ro bsal nas brdung ngo :
rgyas pa'i sbyor bas snying po bya ba ni :
rin po che sna tshogs brdar zhing :
oM sarba ta thA ga ta rat+na ke tu rA dzA ya a d+hiSh+ThA na a d+hiSh+Thi te swA hA:
zhes brjod pas rin po che'i rdul phra rab tu bsam :
rig pa'i lha mo rnams kyis bdud rtsi'i char phab pas brlan par bsam la chu sna sbreng zhing brdzis te :
oM sarba ta thA ga ta badzra u da ka baM mA ma kI a d+hiSh+ThA na a d+hiSh+Thi te swA hA:
zhes brlab :
'jim pa dum bur bcad par byang chub mchog gi phyag rgyas reg ste :
oM sarba ta thA ga ta badzra bai ro tsa na pra b+ha rA dza a d+hiSh+ThA na a d+hiSh+Thi te swA hA:
zhes brjod pas 'og min nas rnam par snang mdzad 'od kyi rgyal po'i thugs rgyud bskul :
thugs ka nas ye shes kyi 'od zer byung :
'jim pa la thim pas de bzhin gshegs pa thams cad kyi ye shes su byin gyis brlab :
'bi 'bi bcos te :
oM sarba ta thA ga ta badzra gar+b+ha a d+hiSh+ThA na a d+hiSh+Thi te swA hA:
zhes brjod pas de bzhin gshegs pa thams cad kyi chos kyi sku rdo rje snying po'i rang bzhin du byin gyis brlabs par bsam mo :
dbang gi sbyor bas mngon du bya ba ni :
brkos phor la snum gyis byugs shing :
oM sarba ta thA ga ta a ra dze bi ra dze a d+hiSh+ThA na a d+hiSh+Thi te swA hA:
zhes pas thugs rje chen pos rjes su chags par bsam :
rgyar gzhug cing brdungs la :
oM sarba ta thA ga ta badzra shA ri raM a d+hiSh+ThA na a d+hiSh+Thi te swA hA:
zhes brjod pas longs spyod rdzogs skur lhun gyis grub par bsam :
bsnyen sgrub las kyi sngags dang rten 'brel snying po sogs ring bsrel dang :
las gang byed kyi rig pa srog shing dang bcas pa bcug la :
oM sarba ta thA ga ta badzra dz+nyA na gu h+ya sA ra a d+hiSh+ThA na a d+hiSh+Thi te swA hA:
zhes brjod pas ye shes kyi srog dang ldan par bsam :
de nas phyir 'don zhing me tog sil ma'i maN+Da lar bzhugs su gsol te :
oM sarba ta thA ga ta badzra ma Ni gar+b+ha a d+hiSh+ThA na a d+hiSh+Thi te swA hA:
zhes brjod pas sprul pa'i snang brnyan 'gro ba'i don du brtan par bzhugs par bsam la brtan bzhugs kyi me tog kyang phul bas rab tu gnas par 'gyur ro :
de rnams ni spyir bya ba'i rim pa ste :
de lta bu'i sbyor bas sAts+tsha gcig btab pas bye ba snyed btab pa'i phan yon 'thob par 'gyur ro :
de nas las so sor bsgrub pa ni :
zhi ba la 'jim pa'i rgyur 'o ma dang :
sman lnga :
chu shel :
tsan+dan dkar po :
spos dkar :
ru rta :
a ru ra :
cong zhi :
brag zhun :
shu dag dkar po rnams bsre :
nang du spyi dril las sbyor gyi sngags mthar :
nad zhi bar 'dod na :
sarba ro ge b+h+yaHshAn+tiM ku ru swA hA:
de bzhin du gdon bgegs zhi bar 'dod na :
sarba duSh+TAn b+h+yaHsogs dang :
dgra zhi bar 'dod na :
sarba sha trUn b+h+ya :
'byung ba bzhi dang sad ser btsa' than sogs kyi nyer 'tshe zhi bar 'dod na :
sarba u pa dra be b+h+ya :
pha rol gyi dmag tshogs sogs kyi 'jigs pa thams cad zhi bar 'dod na :
sarba b+ha ye b+h+ya :
sdig sgrib zhi bar 'dod na :
sarba pA paM kle sha b+h+ya :
zhes spel tshig so sor sbyar ba brgya phrag re bcug :
mchod rten kha dog dkar por bsgyur :
zhi ba'i las dkyil dkar zlum gyi dbus su me tog dkar po sil mar bkram pa la bzhugs su gsol :
mchod gtor tshul bzhin bsham :
phrin las kyi sbyor ba dang bdag gi rnal 'byor sngon du 'gro bas :
mdun rten gyi bgegs sbyang :
khrus gsol :
bsang sbyang :
stong pa'i ngang las ngag tu hrIHhrIHzhes brjod pas 'og gzhi srung 'khor dang bcas pa :
de'i dbus seng ges bteg pa'i rin po che'i khri sna tshogs pad+ma dang zla ba'i gdan gyi steng du oM yongs su gyur pa las byang chub chen po gtso bor gyur pa'i chos sku'i mchod rten yangs shing rgya che ba dkar zhing 'od 'phro ba mtshan nyid thams cad yongs su rdzogs pa'i bum pa'i nang du b+h+rU~M las gzhal yas khang sogs rten dang brten par bcas pa mdun bskyed ltar gsal gdab :
gtso 'khor thams cad kyang zhi zhing 'dzum pa'i nyams can 'od zer dkar po zla ba chu shel gyi reg bya can spro zhing bsdu bas zhi ba'i las rab 'byams mdzad par bsam :
gnas gsum byin rlabs nas bstod bshags bar gzhung bsrang :
bzlas pa'i skabs su bab pa na :
bsnyen sgrub kyi dzapa? dgongs gsal btab nas sngags ci rigs bzlas mthar :
las sbyor ni :
rang gi thugs ka nas sngags kyi 'od zer zla ba chu shel gyi mdog can dpag tu med pa 'phros :
mdun bskyed kyi lha rnams la phog :
thugs dam gyi rgyud bskul :
ye shes kyi gzi byin mchog tu 'bar :
sngags kyi rang sgra dang 'od zer dkar po bsam gyis mi khyab pa 'phros :
bdag dang dmigs yul rnams la thim pas mi mthun pa'i phyogs thams cad zhi bar bsam la :
las sngags spel tshig bcas gtso bor bzla :
mjug tu gzungs ring la spel tshig btags pa'ang brgya rtsa sogs bzlas mthar :
rten 'brel snying po bzlas pa'i me tog 'thor zhing :
oM:
bla ma yi dam zhi khro'i lha tshogs rnams :
bskyed pa'i rten dang dbyer med bzhugs nas kyang :
bdag dang mkha' khyab sems can thams cad kyi :
mi mthun phyogs kun zhi bar mdzad du gsol :
oM sarba ta thA ga ta maN+Dal su pra tiSh+Tha badzrA ye swA hA:
zhes lan mang du bskyar :
gtor ma phul :
tshogs mchod sogs rjes kyi phrin las rnams tshul bzhin dang :
nongs bshags kyi rjes su'ang brtan bzhugs gong ltar bya'o :
de bzhin du rgyas pa'i las sgrub pa la :
'jim par dri ser po'i chu dang :
rin po che lnga :
'bru lnga :
snying po lnga :
bdud rtsi lnga :
gi waM:
sbur len :
dUr+Wa :
rgya spos :
ga pur sogs bsre :
las sgrub sngags kyi spel tshig :
tshe rgyas par 'dod na :
A yur p+shutriM ku ru oM:
bsod nams rgyas par 'dod na :
puN+ye :
dpal 'byor rgyas par 'dod na :
shrI b+hU ti :
snyan grags rgyas par 'dod na :
ma hA kIrti :
'bru rgyas par 'dod na :
d+hA naM:
nor rgyas par 'dod na :
bA su :
chos rgyas par 'dod na :
d+harmA:
shes rab rgyas par 'dod na :
pra dz+nyA:
ye shes rgyas par 'dod na :
dz+nyA na :
dge 'dun rgyas par 'dod na :
saM g+ha se nA sogs gang 'dod sbyar ba brgya rtsa brgyad re bcug :
kha dog ser por bsgyur :
las dkyil ser po gru bzhi me tog ser po sil mar bkram pa la bzhugs su gsol ba sogs sbyor ba gong ltar la :
mdun bskyed skabs :
trAM yongs su gyur pa las rnam par rgyal ba gtso bor gyur pa'i chos sku'i mchod rten yangs shing rgya che ba gser mdog nyi ma bye ba'i gzi 'od can gyi bum par rten dang brten par bcas pa'i dkyil 'khor gsal gdab :
gtso 'khor thams cad kyang sgeg cing rgyas pa'i nyams can 'od zer ser po nyi ma bye ba'i gzi brjid can spro zhing bsdu bas rgyas pa'i las rab 'byams mdzad par bsam pa sogs gong ltar la :
las sbyor ni :
rang gi thugs ka nas sngags kyi 'od zer ser po nyi ma bye ba'i gzi brjid can dpag tu med pa 'phros :
mdun bskyed kyi lha rnams la phog :
thugs dam gyi rgyud bskul :
ye shes kyi gzi byin mchog tu 'bar :
sngags kyi rang sgra dang ye shes kyi 'od zer ser po bsam gyis mi khyab pa 'phros :
bdag dang dmigs yul rnams la thim pas 'dod rgu'i legs tshogs yid bzhin du rgyas par bsam la las sngags bzlas mthar :
oM:
bla ma yi dam zhi khro'i lha tshogs rnams :
bskyed pa'i rten dang dbyer med bzhugs nas kyang :
bdag dang mkha' khyab sems can thams cad kyi :
'dod rgu'i legs tshogs rgyas par mdzad du gsol :
ces sngags dang bcas brtan bzhugs 'dod gsol bya :
gtor ma 'bul ba sogs mthar dbyung ngo :
dbang gi las sgrub pa la :
'jim par rgya skyegs chang dang sbyar ba'i chu :
dri lnga :
pad+ma rA ga :
rdo khab len :
tsan+dan dmar po :
sih+la :
gla rtsi :
lan tshwa :
bu ram :
lcags kyu can gyi me tog dmar po sogs sbyar :
las sgrub kyi sngags :
rgyal po dbang du bsdu bar 'dod na :
ma hA rA dza wA shaM ku ru ho :
de bzhin du btsun mor :
ma hA satrI:
blon por :
ma hA tA:
skye 'gro mang por :
sarba lo ka :
nor dang 'bru la :
bA su d+ha naM:
bza' btung la :
na na Shi d+ha :
dge 'dun gyi sde dbang du bsdu bar 'dod na :
sarba saM g+ha se nA:
zhes sogs spel ba lnga bcu re bcug :
kha dog dmar por bsgyur :
las dkyil zla gam dmar po me tog dmar po sil mar bkram pa la bzhugs su gsol ba sogs bya :
mdun bskyed skabs :
hrIHlas chos 'khor chen po gtso bor gyur pa dang :
dmar gsal rjes chags kyi 'od zer pad+ma rA ga'i gzi brjid can phyogs bcur spro ba :
gtso 'khor thams cad kyang chags shing zhen pa'i nyams can pad+ma rA ga'i mdangs 'od nyi ma bye ba'i gzi brjid can phyogs bcur spro zhing bsdu bas dbang gi las rab 'byams mdzad par bsam :
las sbyor ni :
rang gi thugs ka nas sngags kyi 'od zer rjes chags bde ba chen po'i rang bzhin dmar gsal nyi ma bye ba'i gzi brjid can dpag tu med pa 'phros :
mdun bskyed kyi lha rnams la phog :
thugs dam gyi rgyud bskul :
ye shes kyi gzi byin mchog tu 'bar :
sngags kyi rang sgra dang 'od zer dmar po bsam gyis mi khyab pa 'phros :
gang la dmigs pa'i yul der reg pa tsam gyis khab len gyi rdos lcags phye bsdu ba ltar rang dbang med par dbang du 'dus par bsam la bzlas mthar :
oM:
bla ma yi dam zhi khro'i lha tshogs rnams :
bskyed pa'i rten dang dbyer med bzhugs nas kyang :
bdag gi yid la 'dod pa'i legs tshogs kun :
'bad med dbang du 'du bar mdzad du gsol :
ces sngags dang bcas brtan bzhugs 'dod gsol sogs mthar dbyung ngo :
drag po'i las sgrub pa la :
'jim par shu dag nag po'i dri dang sbyar ba'i chang :
thun rdzas lnga :   lcags phye zangs phye ke shangs yungs dkar /
seng ldeng :
gu gul nag po :
mu zi nag po sogs sbyar :
las sgrub sngags :
dgra tshar bcad par 'dod na :
sarba sha trUn mA ra ya phaT:
bgegs la :
sarba big+h+nAn :
bar chad la :
sarba mA ra se na :
gnod pa thams cad la :
sarba a pa ka ra :
sde brgyad so sor gzir na so so'i srog sngags la mA ra ya phaT btags pa sogs spel ba drug cu rtsa bzhi re bcug :
kha dog mthing nag tu bsgyur :
drag po'i las dkyil mthing nag gru gsum me 'bar ba bris pa'i dbus su me tog nag po gcal du bkram par bzhugs :
mdun bskyed skabs :
hA las cho 'phrul chen po gtso bor gyur pa dang :
mthing nag tsha zhing rtsub pa'i 'od zer rab tu 'bar ba :
gtso 'khor thams cad kyang rngam zhing khro ba'i nyams dang ldan pa 'od zer mthing nag tsha zhing rtsub pa rdo rje me'i char drag po phyogs bcur spro bas mi mthun pa'i gdug pa can thams cad tshar bcad pa'i drag po'i las rab 'byams mdzad par bsam :
las sbyor skabs :
rang gi thugs ka nas sngags kyi 'od zer tsha zhing rtsub pa'i rnam pa can dpag tu med pa 'phros :
mdun bskyed kyi lha rnams la phog :
thugs dam gyi rgyud bskul :
ye shes kyi gzi byin mchog tu 'bar :
sngags kyi sgra dang 'od zer mthing nag 'bar ba'i me dang mtshon cha la sogs pa'i rnam pa can bsam gyis mi khyab pa 'phros :
ma rungs pa'i gdug pa can thams cad tshar bcad par bsam la bzlas mthar :
oM:
bla ma yi dam zhi khro'i lha tshogs rnams :
bskyed pa'i rten dang dbyer med bzhugs nas kyang :
zhi ba'i thabs kyis mi 'dul gdug pa can :
tshar bcad drag po'i phrin las mdzad du gsol :
zhes sngags dang bcas brtan bzhugs 'dod don gsol ba sogs mthar dbyung ngo :
de ltar las gang bsgrubs kyang :
rten las 'od dang :
sgra sogs rtags dngos su byung na rab :
de ltar min kyang rmi lam gyi mtshan mar las grub pa'i rtags byung ba'am :
las sngags khri sogs them pa'i tshe gtang rag gi mchod bstod rgyas pa dang :
brtan bzhugs gsol gdab nan tan du byas te :
zhi ba rgyal mtshan gyi tog gam :
sgo'i ya thems sogs su mi 'jig pa'i snod dang chas bcas sba :
brtan bzhugs 'dod gsol bkra shis rgyas par brjod :
de bzhin du rgyas pa khyim mam mdzod kyi phug :
dbang gang bsdu bar 'dod pa'i phyogs :
drag po la gnod pa'i phyogs sam lho phyogs kyi grong gi zad mthar sbas na las 'phral du 'grub cing grub pa brtan par 'gyur ro :
chu la brten pa'i las ni khrus kyi cho ga ste :
rgyud las :
chu ni rjes su 'jug pa ste :
sngags can chu yis khrus byas pas :
lus can sdig pa 'dag pa sogs :
las rnams thams cad rab sgrub byed :
ces gsungs pa ltar :
mdun rten las dkyil gyi dbus su bum pa las mthun dar gyi mgul chings spras pa sogs chas su bcug :
nang du gong gi 'jim la sbyar ba'i rdzas ji ltar 'byor pa dang bcas pa'i chus dgang :
gtor mchod bsham :
sngon 'gro'i las rim dang bdag gi rnal 'byor tshul bzhin 'du bya :
sgrub pa'i bum pa bsang sbyang :
lhag gnas kyi skabs ltar bskyed cing :
khyad par las so sor sku'i nyams dang 'od zer spro bsdu sogs gong ltar gsal :
gnas gsum byin rlabs nas bzung bstod bshags bar phrin las kyi gzhung bsrang :
gzungs thag blangs la :
rang gi thugs ka nas sngags kyi phreng ba gzungs thag 'od kyi sbu gu can nas brgyud :
bum pa'i lha rnams kyi thugs kar phog pas thugs rgyud bskul :
ye shes kyi gzi byin mchog tu 'bar bar bsam nas :
zhi ba'i dmigs bsal :
sbyor mtshams dang ba spu'i khung bu kun nas byang chub sems kyi bdud rtsi zla ba chu shel gyi mdog can dkar zhing bsil ba'i rnam pa zhi ba'i las rab 'byams sgrub pa'i nus pa dang ldan pa dpag tu med pa char bzhin du babs pas bum pa yongs su gang bar bsam la :
bsnyen pa dang :
sgrub pa dang :
las sbyor spyi dril gyi sngags rnams sbrel ba'i mjug tu las gang sgrub par 'dod pa'i sngags sham gong ltar btags pa bzla :
sdig ltung zhi ba gtso bor byed na gzungs ring kho na bzla'o :
rgyas pa'i dmigs bsal :
sbyor mtshams dang ba spu'i khung bu kun nas byang chub sems kyi bdud rtsi gser zhun ma'i mdog can nyi ma bye ba'i gzi 'od 'bar bas rgyas pa'i las rab 'byams sgrub pa'i nus pa dang ldan pa dpag tu med pa dang :
sngags gang 'dod rgyas pa'i spel tshig sbyar ba :
dbang la :
sbyor mtshams dang ba spu'i khung bu kun nas byang chub sems kyi bdud rtsi pad+ma rA ga'i mdog can rjes su chags pa'i ye shes kyi gzi byin mchog tu 'bar zhing dbang gi las rab 'byams sgrub pa'i nus pa dang ldan pa dang :
sngags gang 'dod dbang gi spel tshig sbyar ba :
drag po la :
sbyor mtshams nas byang chub sems kyi bdud rtsi mthing nag tsha zhing rtsub pa 'bar ba'i me dang mtshon cha la sogs pa'i rnam pa can drag po'i las rab 'byams sgrub pa'i nus pa can dang :
sngags mthar drag po'i spel tshig sbyar ba bzla :
thun mthar zhi ba la :
oM:
bla ma yi dam zhi khro rab 'byams tshogs :
sngon gyi thugs dam zhal bzhes rjes dgongs la :
bdag dang mtha' yas sems can thams cad kyi :
mi mthun phyogs kun zhi bar mdzad du gsol :
rgyas pa la :
oM:
bla ma yi dam zhi khro rab 'byams tshogs :
sngon gyi thugs dam zhal bzhes rjes dgongs la :
bdag dang mtha' yas sems can thams cad kyi :
mthun rkyen yid bzhin rgyas par mdzad du gsol :
dbang la :
oM:
bla ma yi dam zhi khro rab 'byams tshogs :
sngon gyi thugs dam zhal bzhes rjes dgongs la :
gang la dmigs pa'i yul rnams thams cad kun :
'bad med dbang du 'du bar mdzad du gsol :
zhes dang :
drag po la :
oM:
bla ma yi dam zhi khro rab 'byams tshogs :
sngon gyi thugs dam zhal bzhes rjes dgongs la :
zhi ba'i thabs kyis mi thul gdug pa can :
tshar bcad drag po'i phrin las mdzad du gsol :
zhes 'dod don gsol :
gtor ma dang tshogs kyis mchod pa nas nongs bshags bar bya :
bdud rtsi phul la :
oM badzra a mr-ita ma hA su kha hU~M hU~M:
zhes bskul bas rjes chags kyi mes 'od du zhu nas bum bcud dang dbyer med du 'khyil pas so so'i las rab 'byams sgrub pa'i nus pa dang ldan par bsam :
bdag bskyed bsdu ldang sogs phrin las mthar dbyung :
de lta bu'i rim pas rtags mthong ba'am :
las sngags khri phrag la sogs pas nus ldan du bsgrubs pa'i bum chu zhi ba la rang gzhan gyi sdig ltung sbyang ba dang :
nad gdon nyer 'tshe zhi ba sogs kyi ched du khrus kyi cho ga spyi ltar las la sbyar zhing :
'thor 'thung nye reg sogs bya :
sems can shi ba'i ro'am :
rus pa'am :
mchad pa sogs la gtor :
dri'i rdzas dang sbyar te bdug :
sman gyi rigs dang sbyar te byugs bdug khong du gtong ba sogs bya'o :
rgyas pa la rang ngam bsgrub byas 'thor 'thung nye reg bya :
thab dang bang mdzod 'bru nor zhing sa lhas mal sogs su 'thor :
rgyas pa'i rdzas dang sbyar la ril bur dril bas rin po che'am rdza'i bum pa bkang la mdzod phug sogs su sba :
dbang la gang bsdu bar 'dod pa la 'thor 'thung nye reg bya ba'am :
chang sogs dang sbyar te khong du gtong :
dbang dang dri'i rdzas sbyar bas sbol te dud pas bdug :
drag po la gnod pa'i phyogs su 'thor :
rU pa la gnod byed bkug cing bstims par bran la drag po'i mes sbyang :
thog dang ser ba dmag dpung sogs lhags na gdong du 'thor ba sogs byas pas las rgyun du 'grub cing tshar phyin par 'gyur ro :
me la brten pa'i las ni sbyin sreg bya ba ste :
rgyud las :
me ni lha yi zhal yin te :
las bzhi'i mchod pa rab tu dbul :
'bar bas lha rnams tshim 'gyur te :
tshim pas las kun myur du byed :
ces gsungs pa ltar las dang rjes su mthun par bya ba ste :
thab ni zhi ba la :
shis pa'i sa dkar zhing 'jam pa las stegs bu bya :
lte ba kha khyer mu ran dang bcas pa zlum po 'khor los mtshan pa :
dbus su mdun bskyed kyi dkyil 'khor sgo rdzogs sam pad+ma 'dab brgyad la me tog gi tshom bus mtshon par bya :
kha dog dkar po 'ba' zhig tu bsgyur :
rgyas pa la :
rgyal po'i mdzod kyi 'og dang zhing bzang po'i sa sogs dpal can gyi sa las stegs bu bya :
lte ba sogs gru bzhi ser po rin po ches mtshan pa dang lha mtshan sogs ser por bsgyur :
dbang la :
smad 'tshong mas nyal po byas pa'i mal 'og gi sa sogs las stegs bu bya :
lte ba sogs zla gam dmar po pad+ma'i lcags kyus mtshan pa dang lha mtshan sogs dmar por bsgyur :
drag po la :
phung shul lam dur khrod kyi sa sogs las stegs bu bya :
lte ba sogs zur gsum 'bar ba mtshon cha'i phreng bas mtshan pa lha mtshan sogs ro sol gyis nag por bsgyur :
de steng kha khyer dang 'tsham par bud shing gi rgyu las bsreg khang las so so'i dbyibs ltar brtsig go :
bud shing ni :
zhi ba la 'o ma can :
rgyas pa la dri dang 'bras bur ldan pa :
dbang la ro skyur zhing mdog dmar ba :
drag po la dug dang tsher ma can gyi shing las bya :
yam shing yang rgyu de las zhi ba la sor brgyad :
rgyas pa la bcu drug :
dbang la bcu :
drag po la brgyad du gtubs :
sreg rdzas ni :
mar khu dang :
yam shing :
bye brag zhi ba la :
til :
ku sha :
'bru sman dar zab rin po che dang me tog shing tog sogs kha dog dkar zhing 'jam pa'i rigs :
rgyas pa la :
zas mchog :
dUr+Wa :
'bru sman dar zab rin po che dang me tog shing tog sogs ser zhing tshe dang lus kyi bcud len rigs :
dbang la :
lcags kyu can gyi me tog dmar po dang lan tshwa :
'bru sman dar zab rin po che dang me tog shing tog sogs kha dog dmar zhing ro skyur ba'i rigs :
drag po la :
yungs dkar :
'bru sman dar zab rin po che dang me tog shing tog sogs kha dog nag cing tsha la rtsub pa dang dug gi rigs sogs gsag :
dus ni zhi ba tho rangs :
rgyas pa nyi shar :
dbang dgong mo :
drag po srod kyi skabs su gtso bor bya :
kha phyogs ni :
zhi ba la shar :
rgyas pa la byang :
dbang la nub :
drag po la lhor blta :
rgyan gos ni :
zhi ba la dar dang rin po che'i rgyan dkar po :
rgyas pa la ser po :
dbang la dmar po dang pad+ma'i phreng ba :
drag po la sngo nag dang ru rak+sha'i phreng ba :
'dug stangs ni :
zhi ba la sems skyil :
rgyas pa la bzang po'i 'dug stangs :
dbang la pad+ma'i skyil krung :
drag po la ru sbal rngams pa'i 'dug stangs :
stangs sems ni :
zhi ba la dwangs shing dul ba :
rgyas pa la ngoms shing sgeg pa :
dbang la chags shing 'dun pa :
drag po la gdug cing gtum pa'i sems dang ldan pas bya :
chas gos spyod lam 'di rnams las gang bsgrub kyang byung na legs :
khyad par stangs kyi sems ni med du mi rung ba'i sbyor ba'o :
de lta bu'i mchod sreg gi rdzas rnams g.yas g.yon dang :
mdun du thab khung rdo rje dril bu dgang blugs bsang chu me dar sogs bshams la :
cho ga ni :
spyir phrin las kyi sngon 'gro las dgu dang :
dngos gzhi bdag gi rnal 'byor phrin las kyi gzhung bsrangs la bzlas brjod dang bcas nus ldan du byas te dam tshig gsum bzung ba ni :
rdo rje thugs kar gtod la :
oM sarba ta thA ga ta tsit+ta badzra sa ma ya hU~M:
dril bu 'khrol zhing dkur bsten la :
oM sarba ta thA ga ta wA ka gaN+De sa ma ya A:
rdor dril thugs kar 'khyud rgya byas la :
oM sarba ta thA ga ta dz+nyA na kA ya mu dra sa ma ya oM:
zhes brjod cing de bzhin gshegs pa thams cad kyi thugs gsung sku'i bdag nyid las kyi 'khor los sgyur ba'i snyems pa bzung :
mchod sreg gi rdzas rnams bsang sbyang :
stong pa'i ngang las mchod sreg rdzas :
so so'i sa bon   oM trAM hrIHhU~M/
mchan /
yongs gyur las :
lha tshogs mnyes shing tshim pa dang :
las rnams grub pa'i nus ldan gyur :
oM sarba pU dza AHhU~M:
badzra s+pha ra Na khaM:
zhes pas mchod rdzas dang :
bsreg rdzas zhi ba la :
oM oM swA hA:
rgyas par :
oM trAM swA hA:
dbang la :
oM hrIHswA hA:
drag po la :
oM hU~M swA hA:
zhes pas brlab :
thab bsang chus bran la :
baM:
rdo rje mA ma kI'i rang bzhin :
bdud rtsi chu yi bsang gtor gyis :
'bag dang mi gtsang kun sbyangs nas :
dag cing dri ma med gyur cig :
oM baM mA ma kI sarba saM sho d+hA na swA hA:
lAM:
lAM gyi ye shes las byung ba :
rdo rje spyan ma'i rang bzhin thab :
las dang rjes mthun 'od zer 'bar :
dwangs shing sgrib med gsal gyur cig :
oM lAM bud+d+ha lo tsa na dz+wa la maN+Da la sa ma ya swA hA:
las mthun gyi me :
zhi ba la rgyun bzhag gam bkra shis pa'i khyim nas byung ba dang :
rgyas pa la dge 'dun nam rgyal po'i tshang khang :
dbang la smad 'tshong ma :
drag po la gdol bshan gyi khyim nas byung ba'i me sbar zhing :
pAM:
rdo rje gos dkar rang bzhin gyi :
'bar ba chen po'i snang ba yis :
mi mthun tshogs rnams bsreg pa dang :
las kyi gzi byin rdzogs gyur cig :
oM pAM paN+Da ra wA si nI dz+nyA na dz+wa la raM swA hA:
las mthun gyi kha dog can gyi me dar gyis rlung g.yob cing :
tAM:
rdo rje sgrol ma'i rang bzhin gyi :
stobs ldan rlung gi shugs g.yo bas :
ye shes me lce rab 'khyil zhing :
'bar ba'i nus pa snang gyur cig :
oM tAM sa ma ya tA rA bA yu be ga swA hA:
de ltar thab kyi chos rdzogs nas :
sbyor ba 'jig rten pa'i me lha mchod pa ni :
zhi ba la :
mtshan nyid thams cad yongs su rdzogs pa'i thab khung ye shes kyi me phung 'bar zhing 'khyil pa'i klong du pad nyi dang ra skyes la gnas pa'i zhi ba'i me lha sku mdog dkar gsal zhi zhing 'dzum pa'i nyams can :
chu shel gyi phreng ba dang gun+d+he bsnams pa drang srong gi cha byad can gyi gnas gsum oM AHhU~M:
rang gi snying ga nas 'od zer 'phros pas shar lho mtshams nas ye shes kyi me lha spyan drangs par bsam la :
dbyu gu rtse gsum pa'i phyag rgya rna ba'i drung du g.yob cing :
oM:
gzi brjid 'bar ba me yi lha :
bsreg blugs zhal zas bzhes pa dang :
zhi ba'i las kun sgrub mdzad phyir :
dam tshig dbang gis gshegs su gsol :
oM ag+na ye sa pa ri wA ra e h+ye hi :
zhes pas spyan drang :
dzaHhU~M baM hoHsa dbyer med du bstim :
pad+ma ka ma lA ya satwaM gyis gdan dbul :
dgang blugs thogs la :
hU~M:
thabs shes gzar bu raM gyis mtshan :
lha rnams ljags steng hU~M yig las :
byung ba'i 'od kyi sbu gu yis :
bsreg rdzas bdud rtsi'i rnam par drangs :
mnyes tshim 'bar ba'i 'od zer gyis :
las kyi dngos grub bstsal bar gyur :
oM ag+na ye swA hA:
lan bdun gyis mar khus bkang ba'i dgang gzar 'bul zhing :
oM shAn+tiM ku ru swA hA:
de 'dra slar yang lan gnyis te nyer gcig byon skyems su phul :
oM AHhU~M:
dngos bshams yid las byung ba yi :
lha rdzas rmad byung mchod pa'i tshogs :
me lha 'khor dang bcas la 'bul :
zhi ba'i phrin las 'grub par mdzod :
oM ag+ni de ba sa pa ri wA ra sarba pU dza ho :
zhes mchod :
oM:
gzi brjid chen po me yi lha :
'bar ba'i phreng ba rab spro bas :
las kyi dngos grub mchog stsol mdzad :
'khor dang bcas la phyag 'tshal bstod :
ces bstod :
de nas yam shing thogs la :
oM dz+nyA na dz+wa la br-ik+ShA ya swA hA:
nyer gcig sogs ji ltar rigs pa'i mthar las gang sgrub par 'dod pa so so'i sngags sam :
oM shAn+tiM ku ru swA hA:
zhes gdags :
mar khu gong ltar 'bul :
zhi ba'i rdzas phyogs gcig tu byas pa brgya rtsa sogs :
oM ag+ni de ba rA dza shAn+tiM ku ru swA hA:
zhes phul :
mtshams rnams su :
me lha drang srong 'khor dang bcas pas bdag cag gi nad gdon sdig sgrib mi mthun pa'i phyogs thams cad zhi ba'i phrin las mdzad du gsol :
zhes phrin las gsol :
mthar mar blugs gzar gang blugs la :
oM ag+na ye dz+wa la raM:
zhes brjod pas me lha 'bar ba'i rnam par bsam mo :
de ni 'jig rten pa'i me lha mchod pa'i las rim mo :
dngos gzhi 'das pa'i me lha mchod pa ni :
mtshan nyid thams cad yongs su rdzogs pa'i rdo rje'i thab khung ye shes kyi me 'od rab tu 'bar zhing 'khyil pa'i dbus su b+h+rU~M las gzhal yas khang bskyed pa nas dbang bskur rgyas gdab bar mdun bskyed ltar bya :
lha thams cad kyang 'od zer dkar po dwangs shing bsil ba spro ba dang bsdu bas zhi ba'i las rab 'byams mdzad par gsal la :
dmigs pa gsal bas mar khu dgang blugs nyer gcig gi byon skyems phul :
phyag mchod bstod bshags rnams byas rjes yam shing thogs la :
oM:
ye shes klong yangs 'khyil pa'i thab khung du :
bla ma yi dam zhi khro'i lha tshogs la :
mnyes byed rdzas kyi mchod pa dam pa 'bul :
rab 'byams zhi ba'i phrin las yongs rdzogs mdzod :
ces gsol :
thog mar bsnyen sngags kyi mjug tu :
oM dz+nyA na dz+wa la br-ik+ShA ya swA hA:
zhes rdzas sngags dang :
zhi ba'i las gang sgrub par 'dod pa'i sngags sam :
spyir btang du :
oM shAn+tiM ku ru swA hA:
zhes pa'i las sngags rnams sbrel ba'i sngags kyis brgya phrag gcig 'bul :
bcu re'i mtshams su :
bla ma pad+ma rdo rje 'chang chen pos rnal 'byor pa bdag cag 'khor dang bcas pa'i nad gdon sdig sgrib dam tshig nyams chag 'gal rkyen bar chad mi mthun pa'i phyogs thams cad zhi ba'i phrin las mdzad du gsol :
zhes 'dod don gsol :
de nas sgrub sngags la rdzas dang las sngags btags pas gtso bo la brgya phrag gcig phul :
yi dam thugs rje chen pos sogs 'dod gsol spel :
las sgrub spyi dril gyi sngags la rdzas sngags sogs btags pas dkyil 'khor yongs rdzogs la brgya phrag dang :
pad+ma zhi khro rnam par rol pa'i dkyil 'khor gyi lha tshogs rnams kyis sogs spel :
mar khu'ang rim pa de bzhin du phul te :
rdzas sngags ni :
oM dz+nyA na dz+wa la ag+na ye swA hA:
zhes pa'o :
de nas til dang ku sha me tog dkar po gtso bor gyur pa'i zhi rdzas rnams phul te :
rdzas sngags ni :
oM dz+nyA na dz+wa la pra sha ma na ka rA ya swA hA:
zhes pa'o :
ting nge 'dzin ni :
de ltar phul bas bla ma dang dkyil 'khor gyi lha tshogs thams cad mnyes tshims mchog gi 'od zer zla ba ltar dkar zhing bsil ba bdud rtsi'i rang bzhin can mkha' khyab tu spros pas rang dang dmigs yul gyi mi mthun pa'i phyogs thams cad zhi zhing :
zhi ba'i phrin las rab 'byams mdzad par bsam pa ni shin tu gal che ste rno la ngar gyis btags pa lta bu'o :
de'ang grangs gsog na brgya phrag re'i mtshams su mchod bstod mdor bsdus dang :
'dod don gsol :
de lta bu'i rim pas stong phrag sogs ci nus su 'bul lo :
de ni dngos gzhi 'das pa'i me lha mchod pa'i las rim mo :
rjes kyi cho ga ni :
me kha gsos la gtor ma phul :
tshogs mchod bya :
bsreg rdzas lhag ma rnams nyer gcig sogs ji ltar 'byor pa 'bul :
gtang rag gi mchod bstod dang dngos grub blang :
'dod don gsol :
nongs pa bshags :
oM:
lha rdzas dam pa'i na bza' dang :
rdo rje'i so rtsi phul ba yis :
bdag cag rnal 'byor 'khor bcas la :
rtag tu thugs rjes dgongs mdzad gsol :
oM badzra wasatrA ya swA hAs las mthun gyi gos zung dang :
oM badzra tam+bu lA ya swA hAs so rtsi dbul :
gshegs skyems kyi mar khu nyer gcig phul ba'i mthar :
oM sarba dz+nyA na maN+Da la badzra muHsa thab kyi ye shes pa gshegs :
dam tshig pa rang la thim par bsam :
slar yang mar blugs gzar gang thab tu blugs shing :
oM ag+na ye dz+wa la raM:
zhes brjod pas 'bar ba'i klong las me lha 'khor bcas zhal phyag gi rnam par bzhengs par bsam la :
bsreg rdzas kyi lhag ma nyer gcig re phul :
gtor ma bsang sbyang 'bru gsum gyis brlab :
oM ag+ni de ba sa pa ri wA ra i daM ba liM b+hUny+dza kha kha khA hi khA hi :
sarba sid+d+hi m+me pra yats+tshan+tu :
zhes lan bdun gyis phul :
mchod bstod bya :
'bar ba me yi lha tshogs rnams :
mchod sbyin gtor ma 'di bzhes la :
rnal 'byor bdag cag 'khor bcas kyi :
las kyi 'bras bu mthar phyin mdzod :
ces phrin las gsol :
nongs pa bshags :
gshegs skyems phul la :
oM ag+ni de ba sa pa ri wA ra gats+tshaHsa me lha ye shes pa gshegs :
dam tshig pa 'bar ba'i rnam par bsam :
bdag nyid lhar gsal ba bsdu zhing thun mtshams kyi skur ldang :
bsngo ba smon lam bkra shis rgya cher bya'o :
de rnams ni me la brten nas zhi ba'i las sgrub pa'i rim pa'o :
de lta bu'i cho ga gzhir bzhag nas rgyas pa'i las sgrub par 'dod na :
rgyas pa'i me lha gser btso ma'i mdog can sgeg cing rab tu rgyas pa'i nyams dang ldan pa nyi ma bye ba'i gzi 'od 'phro ba :
nor bu'i phreng ba dang gun+d+he bsnams pa :
drang srong gi cha byad can dar dang rin po che'i rgyan gyis brgyan pa'i gnas gsum oM AHhU~M sogs gsal :
rgyas pa'i las kun sogs kyi tshig kha bsgyur :
gang rgyas par 'dod pa'i las sngags sam spyir btang du :
b+h+rU~M puSh+TiM ku ru oM:
oM ag+ni de wa rA dza puSh+TiM ku ru oM:
zhes gdags :
me lha drang srong 'khor dang bcas pas bdag cag gi tshe bsod dpal 'byor ye shes yon tan snyan par grags pa sogs mthun rkyen legs tshogs thams cad 'phel zhing rgyas pa'i phrin las mdzad du gsol :
zhes 'dod don bsgyur :
dngos gzhi'i skabs :
lha thams cad kyang sgeg cing rab tu rgyas pa'i nyams can 'od zer ser po nyi ma bye ba'i gzi byin 'bar ba spro zhing bsdu bas rgyas pa'i las rab 'byams mdzad par gsal :
trAM:
ye shes klong yangs sogs dang :
rab 'byams rgyas pa'i phrin las yongs rdzogs mdzod :
ces dang :
bla ma pad+ma rdo rje 'chang chen pos rnal 'byor pa bdag cag 'khor dang bcas pa'i tshe bsod dpal 'byor ye shes yon tan snyan pa dang grags pa sogs mthun rkyen smon pa'i legs tshogs thams cad gong nas gong du 'phel zhing rgyas pa'i phrin las mdzad du gsol :
ces 'dod don bsgyur :
las dang rdzas sngags :
b+h+rU~M puSh+TiM ku ru oM:
zhes dang :
oM dz+nyA na dz+wa la pra s+phu Ta ka rA ya swA hA:
zhes sbyar :
bsreg rdzas rin chen 'bru sna zas mchog dUrab gtso bor byas pa grangs brgya rtsa brgyad re phul :
ting nge 'dzin ni :
de ltar phul bas bla ma dang dkyil 'khor gyi lha tshogs thams cad mnyes tshims mchog gi 'od zer gser btso ma'i mdog can nyi ma bye ba'i gzi byin 'bar ba mkha' khyab tu spros pas rang dang dmigs yul gyis gang 'dod pa'i legs tshogs thams cad 'phel zhing rgyas :
rgyas pa'i phrin las rab 'byams mdzad par bsam :
dbang gi las sgrub par :
dbang gi me lha pad+ma rA ga'i mdog can dgyes shing chags pa'i nyams dang ldan pa 'od zer dmar po 'phro ba :
pad+ma'i phreng ba dang gun+d+he bsnams pa :
drang srong gi cha byad can me tog dmar po'i phreng bas brgyan pa gsal :
dbang gi phrin las so+ogs tshig kha bsgyur :
gang dbang du 'dod pa'i las sngags sam spyir btang du :
hrIHwa shaM ku ru ho :
zhes gdags :
me lha drang srong 'khor dang bcas pas bdag cag gi dbang du srid zhi'i legs tshogs thams cad 'du ba dang :
dbang gi phrin las thams cad mdzad du gsol :
dngos gzhi'i skabs :
lha thams cad kyang dgyes shing rab tu chags pa'i nyams can 'od zer dmar po nyi ma bye ba'i gzi byin spro zhing bsdu bas dbang gi las rab 'byams mdzad par gsal :
hrI:
ye shes klong yangs sogs nas :
rab 'byams dbang gi phrin las yongs rdzogs mdzod :
ces dang :
bla ma pad+ma rdo rje 'chang chen pos rnal 'byor pa bdag cag 'khor dang bcas pa'i dbang du srid zhi'i legs tshogs thams cad 'du ba dang :
rab 'byams dbang gi las thams cad 'bad med du 'grub pa'i phrin las mdzad du gsol :
zhes dang :
hrIHwa shaM ku ru ho :
oM dz+nyA na dz+wa la wa shaM ma na ka rA ya swA hA:
zhes so sor bsgyur :
lcags kyu can gyi me tog dmar po chang dang lan tshwas sbags pa :
rin po che'i rigs dmar po :
rdo khab len sogs gtso bor gyur pa'i dbang gi rdzas grangs lnga bcu re phul :
ting nge 'dzin ni :
de ltar phul bas bla ma dang dkyil 'khor gyi lha tshogs thams cad mnyes tshims mchog gi 'od zer rjes chags pad+ma rA ga'i mdangs can nyi ma bye ba'i gzi byin 'bar ba mkha' khyab tu 'phros pas snod bcud srid zhi'i legs tshogs thams cad dbang du 'dus :
khyad par dmigs pa'i yul la reg pas 'od dmar po'i rnam par mer gyis zhu nas bdag la thim :
dbang gi phrin las rab 'byams mdzad par bsam :
drag po'i las sgrub par :
drag po'i me lha mthing nag khro gtum 'bar ba'i nyams can tsha zhing rtsub pa'i 'od zer rab tu 'phro ba :
drag po'i phreng ba dang gun+d+he bsnams pa :
drang srong gi cha byad can rus pa'i rgyan gyis brgyan par gsal :
drag po'i phrin las sogs tshig kha bsgyur :
las sngags dmigs bsal lam spyir btang du :
hU~M mA ra ya phaT:
ces gdags :
me lha drang srong 'khor dang bcas pas bdag cag gi mi mthun pa'i phyogs thams cad tshar bcad pa dang drag po'i phrin las thams cad mdzad du gsol :
zhes 'dod don bsgyur :
dngos gzhi'i skabs lha thams cad kyang khro zhing gtum pa'i nyams can 'od zer mthing nag me dang mtshon cha la sogs pa'i rnam par spro zhing bsdu bas drag po'i las rab 'byams mdzad par gsal :
hU~M:
ye shes klong yangs sogs nas :
rab 'byams drag po'i phrin las yongs rdzogs mdzod :
bla ma pad+ma rdo rje 'chang chen pos rnal 'byor pa bdag cag 'khor dang bcas pa'i byang chub sgrub pa'i lam gyi bar chad dgra bgegs 'byung po gdug pa can thams cad tshar bcad pa dang :
rab 'byams drag po'i las thams cad 'bad med du 'grub par mdzad du gsol :
zhes dang :
hU~M mA ra ya phaT:
oM dz+nyA na dz+wa la pra mar+d+ha na mA raM ka rA ya swA hA:
zhes bsgyur :
thun rdzas dang sha khrag dug sna 'bru nag sogs gtso bor gyur pa'i bsreg rdzas rnams drug cu rtsa bzhi re 'bul :
de ltar phul bas bla ma dang dkyil 'khor gyi lha tshogs thams cad mnyes tshims mchog gi 'od zer mthing nag khros 'khrugs rngams pa'i rang bzhin las 
ye shes kyi me dang mtshon cha'i char chen po mkha' khyab tu spros pas ma rungs pa'i gdug pa can thams cad tshar bcad :
drag shul gyi phrin las rab 'byams mdzad par bsam mo :
de lta bu'i las bzhi'i sbyin sreg gi cho ga rdzogs nas :
zhi rgyas dbang gsum gyi me rang zhir 'jog pa'am :
'o ma dang dri'i chab la sogs pas dal bus brtul :
drag po'i me dug khrag gi chus gcig car du gzhil :
zhi ba'i thal ba ri rtse mthon por mthun pa'i rlung la bskur ba'am :
rgya mtshor 'bab pa'i chu bor bskyal :
rgyas pa mdzod dam khyim phug tu sba zhing khang pa zhing sa lhas mal sogs la gtor :
dbang gang du bsdu bar 'dod pa'i phyogs su mthun pa'i rlung la bskur ba'am :
chu bor bskyal :
drag po rba klong rab tu 'khrugs pa'i chur dor ba'am :
dur khrod sogs su mnan nas las kyi rjes mi mngon par bya'o :
de ltar byas pas las gang brtsams pa yid ltar myur ba'i shugs kyis grub cing rdzogs par 'gyur ro :
gzhan yang rgyud las :
shi ba'i ro 'am rus pa dag :
ye shes dkyil 'khor mes sbyangs pas :
sdig sgrib thams cad sreg pa dang :
thar lam snang ba rgyas par 'gyur :
zhes pa ni zhi ba'i sreg blugs dang rjes su 'brel ba ste :
rang nyid la byin gyis rlob pa'i rdo rje 'dzin pa sogs yul mchog ni sku gdung chas su bcug ste sreg khang du spyan drangs la dkyil 'khor gyi gtso bo dang dbyer med du bsreg rdzas mchod pa'i tshul du dbul :
phal pa rnams kyi phung po bgegs sbyong zhing khrus bya :
myang grol rdzas kyis byugs :
btags grol 'khor lo gdags :
ji ltar 'os pa'i chas su bcug la pur khang du bzhag :
ye shes kyi me sbar bas phung po mchod rdzas su gyur par bsam :
zhi ba'i sreg blugs tshul bzhin du bya :
zhi ba'i rdzas spyir phul ba'i rjes bye brag tu :
oM:
dmigs med snying rje'i bdag nyid che :
bla ma zhi khro'i lha tshogs la :
tshe 'das phung khams skye mched dang :
sha khrag rus pa'i tshogs mchod 'bul :
snang stong thabs shes yid dang chos :
phung khams dbang yul rtog tshogs kun :
yul dang dbang po gnyis med pa'i :
rdo rje'i dam tshig chen por bzhes :
dmigs yul gzung 'dzin 'khrul pa dang :
sdig sgrib bag chags thams cad bsregs :
ye shes snang ba rab 'bar bas :
byang chub mchog la 'god mdzad gsol :
bsnyen sgrub spyi dril las sngags mthar :
tshe las 'das pa'i sdig ltung bag chags dang bcas pa thams cad sarba pA paM kle sha da ha na shAn+tiM ku ru swA hA:
zhes til nag po sogs zhi rdzas kyis mtshon byed du byas nas brgya phrag 'bul :
mtshams su :
tshe las 'das pa'i sdig ltung bag chags dang bcas pa thams cad zhi zhing :
yang dag pa'i ye shes kyi snang ba rgyas pa'i phrin las mdzad du gsol :
zhes 'dod don zhu :
rjes me zhi ba na rus bu rdo rje bsdu ba'i phyag rgya dang :
badzra saM ha ra Na hU~M zhes pas rin po che'i snod du bsdu :
sdig sgrib zhi ba'i bum pa tshul bzhin du bsgrubs pa'i chus dag par bkru zhing gzungs sngags dang las sngags bzla :
zhib mor btul la rin chen 'bru sman myong grol sogs dang bsres te sdig sgrib zhi ba'i sAts+tsha btab cing bsgrubs nas chu klung du drangs pa'am dben pa'i brag skyibs sogs su 'jog pa ni sdig pa sbyong ba'i sgo bla na med pa'o :
rlung la brten pa'i las ni stobs ldan rlung gi tsakra bskor ba ste :
rgyud las :
rlung zhes bya ba las kun byed :
phyi dang nang du khyab par g.yo :
rdo rje sngags kyi las bcol bas :
shugs drag stobs ldan myur du 'grub :
ces pas gro ga'am shog bu la las so so'i rdzas dang snag tsha sbyar bas bsnyen sgrub las sbyor spyi dril mthar gang 'dod sngags sham spel ba'i 'khor lo tshul bzhin du bzhengs :
mchog sgrub gtsor gyur la gzungs yongs rdzogs bri ba gces so :
de nas so so'i rdzas kyis byugs la rab gnas legs par bya :
las mthun gyi na bzas g.yogs :
bdag bskyed sngon du 'gro bas mdun bskyed lhar bskyed cing :
bzlas pa'i skabs sAts+tsha bsgrub pa ltar las so so'i dmigs pa dang bcas las sngags gtso bor bzla :
rjes brtan bzhugs kyi mthar bskyed pa'i gzhal yas khang 'khor lo'i dbyibs dang :
lha rnams yi ge'i gzugs su gyur par bsam la slar yang brtan bzhugs bya :
las la sbyar ba ni :
las dang mthun pa'i phyogs su rlung sgrom khang bu dang bcas legs par bcos :
gtor ma dang gser skyems gtong :
rlung 'khor rten dang brten par bcas pa'i bgegs sbyang zhing khrus gsol :
rab gnas dang shis brjod bya :
sran chan dang me tog sngon po dri dang bcas pa'i gtor ma bsang sbyang brlab :
rang gi snying ga nas 'od zer phros pas nub byang mtshams nas rlung lha'i rgyal po 'khor dang bcas pa spyan drangs par bsam la :
oM badzra wA ya we sa pa ri wA ra i daM ba liM sogs lan bdun gyis gtor ma dang :
mchod pa phul :
oM:
'byung po sdud dang 'dzin pa dang :
g.yo zhing 'jig pa'i las kun byed :
stobs ldan rgyal po 'khor bcas la :
mchod cing bstod de phyag kyang 'tshal :
rlung lha'i rgyal po 'khor bcas kyis :
rdo rje sngags kyi 'khor lo'i mthu :
shugs drag phyogs kun khyab pa yis :
las kun myur du 'grub mdzad gsol :
zhes dang :
oM badzra wA ya we sa ma ya ho :
sa ma ya satwaM:
sarba karma ku ru ku ru swA hA:
zhes brgya rtsa bzlas mthar :
'khor lo la 'dod don gsol 'debs dang :
sngags rnams drag tu bzla zhing rol mo'i sgra sbyar ba dang bcas mthun pa'i rlung gis 'khor bar bya'o :
de'i tshe rlung lha 'khor dang bcas pa rlung gi rnam par gyur te las kyi 'khor lo rgyun mi 'chad par bskor ba la brten nas sngags kyi yi ge dang :
sgra dang :
'od zer bsam gyis mi khyab pa 'phros :
'jig rten gyi khams thams cad khyab :
'byung ba chen po'i rlung dang dbyer med du gyur pas grags stong rdo rje'i sngags sgras khams gsum thams cad g.yos :
gang 'dod pa'i phrin las 'bad med du 'grub par bsam la bsngo smon shis brjod rgyas par bya'o :
des ni las thams cad myur du 'grub cing stobs dang ldan par 'gyur ro :
nam mkha' la brten pa'i las ni ting 'dzin yid kyi dkyil 'khor bsgrub pa ste :
rgyud las :
nam mkha' kun la khyab pa ste :
ting 'dzin yid kyi rjes zhugs pas :
las rnams mi 'gyur lhag par 'grub :
rtsol med rab tu gnas par byed :
ces dang :
rnal 'byor pa ting nge 'dzin la dbang thob pas ni phyi rol gyi 'byung ba'i las gzhan la ma ltos par rdo rje nam mkha'i ting nge 'dzin gyis las thams cad bsgrub pa ste :
phyi rol gyi nam mkha' rgya che mthong ba'i sar bya'am :
sgrub pa'i khang par yang rung ste bde ba'i stan la bsam gtan gyi spyod pas 'khod :
bdag gi rnal 'byor lhag par gsal :
mdun gyi gnas su 'byung ba chen po nam mkha'i rang bzhin las dang rjes su mthun pa'i ting 'dzin yid kyi dkyil 'khor gsal btab cing bsnyen sgrub kyi bzlas pa'i bar bya :
las sbyor la babs pa na :
lus gnad bsrang :
rlung ro bsal :
yid mig rlung gsum nam mkha'i dkyil 'khor la mdung tshugs su gtad de :
sems nyid gnyug ma rdo rje nam mkha'i dkyil ltar rnam par dag pa'i ngang bskyang bzhin par las sbyor gyi sngags grags stong dbyer med kyi ngang nas bzlas pas nam mkha'i dkyil 'khor las las dang rjes su mthun pa'i 'od zer mkha' khyab tu 'phros :
khams gsum rten dang brten par bcas pa'i 'byung ba bzhi'i chos nyid nam mkha'i khams dang dbyer med du gyur te 'dod pa'i las thams cad rtag pa rgyun du lhun gyis grub par bsam :
mthar nam mkha'i dkyil 'khor la mchod cing bstod :
dngos grub gsol :
nongs pa bshags :
rten dang brten par bcas pa'i dkyil 'khor ye shes sgyu ma'i snang brnyan mkha' khyab kyi nam mkha' dang ro gcig tu gyur nas ji ltar 'dod pa'i las rab 'byams rtsol med du rang shar bar bsam la rdo rje'i ye shes kyis rgyas gdab :
bdag bskyed kyi mjug gi bya ba sogs mthar dbyung ngo :
des ni las thams cad mkha' khyab tu rtag cing lhun gyis 'grub par 'gyur ro :
mtshan ma dang bcas pa'i 'byung ba bzhi'i las rnams sgrub pa chen po dang 'brel na mchog tu 'gyur bas so sor sgrub pa'i khog phub pas gzhung bsrang ba'am :
yang na sgrub chen rtsa ba'i dkyil 'khor gyi phyogs bzhir so so'i dkyil 'khor 'du byas la las kyi slob dpon so sos bsgrubs kyang rung ngo :
gzhan yang spyi dang bye brag la phan gdags pa'i phrin las kyi gtso bo ni rgyud las :
rgyas dang zhi ba'i bum pa la :
brten nas rab tu gnas pa dang :
gnas nas drang ba'i cho ga yis :
spyi dang khyad par phan bde ster :
zhes pas dang po 'jig rten gyi khams spyi la phan pa bla na med par sgrub pa rab tu gnas pa'i cho ga ni rgyas pa'i las gtso bor gyur pa ste :
ra ba bzhi'i yar ngo sogs shis pa'i dus la bab pa na :
rten gyi bya ba yongs su rdzogs pa'i mdun du sgrub pa'i dkyil 'khor tshul bzhin du bzhengs :
rgyas pa'i sgrub bum chas su bcug :
g.yas su khrus kyi bum pa dang :
g.yon du gzungs kyi bum pa mnga' dbul ba'i yo byad sogs mdzes par bstar :
bdag mdun sgrub mchod kyi gzhung bsrang :
dbang gi ched du ye shes rgyas pa'i bum pa bsgrub :
lhag par gnas pa'i ched du gzungs kyi bum pa bsang sbyang :
stong pa'i ngang las pad zla'i gdan gyi steng du b+h+rU~M las gzungs kyi bum pa mtshan nyid yongs rdzogs bdud rtsi'i bcud kyis gang ba'i dbus su zla ba'i gdan la rten 'brel snying po'i gzungs sngags gser ltar 'tsher ba'i mdangs can sngags kyi rang sgra sgrog bzhin pa las 'od zer 'phros :
mkha' khyab rgyal ba sras bcas dang rtsa gsum zhi khro rab 'byams kyi sku gsung thugs rdo rje mi 'gyur ba'i ye shes kyi mthu byin thams cad 'od zer ser po'i rnam par spyan drangs :
sngags phreng la thim :
de las bdud rtsi'i rgyun dpag tu med pa babs pas bum pa gang bar bsam la rten 'brel snying po dang :
oM sarba ta thA ga ta a d+hiSh+ThA na a d+hiSh+Thi te kA ya wA ka tsit+ta dz+nyA na su pra tiSh+Tha badzrA ya swA hA:
zhes rab tu gnas pa'i gzungs mang du bzlas mthar :
sngags phreng zla ba'i gdan dang bcas pa rdo rje bdud rtsi'i rang bzhin du zhu :
bum chu dang dbyer med du 'dres pas lhag par gnas pa'i nus pa dang ldan par bsam :
khrus kyi ched du khrus bum bsang sbyang bskyed la :
dbus su pad nyi'i gdan la hU~M las khro bo bdud rtsi thal sbyor ljang nag rgya gram dang sdigs mdzub bsgrengs pa :
khro bo'i cha byad can du gsal ba'i sku las dag byed khrus kyi bdud rtsi char bzhin du babs pas bum pa gang bar bsam la :
oM badzra a mr-ita kuN+Da lI ha na ha na hU~M phaT:
sarba ma la bi sho d+ha na swA hA:
zhes bzla :
mthar sgrub pa dang khrus bum gyi lha la mchod cing bstod :
nongs pa bshags :
bdud rtsi phul la 'od du bzhu :
bdag nyid smin pa'i cho ga'ang ji ltar rigs pa bya'o :
de ni sngon du 'gro ba'o :
dngos gzhi nyi ma 'char kha'i dus su bgegs kyi gtor ma bsang sbyang byin brlab bsngos la rgyang ring du bskrad :
srung ba'i 'khor los bcing :
khrus kyi sbyor ba spyi ltar dang :
lhag par :
oM:
rgyal ba'i gsang gsum rten mchog la :
nyes skyon dri ma mi mnga' yang :
mtshan 'dzin rtog pa sbyang ba'i phyir :
bdud rtsi chu yis khrus gsol lo :
zhes dang khrus sngags mang du bzlas la 'os pa rnams dngos su bkru :
gzhan gzugs brnyan 'char ba bkru zhing :
sku phyi ba :
dri dang gos dang rgyan dbul :
shis pa brjod :
de nas rten rnams bsang sbyang nas mdun bskyed ji lta bar bskyed cing spyan drang bzhugs gsol bar bya :
mi 'gyur bar rgyas gdab pa'i slad du :
lha tshogs rnams kyi spyi bor zla ba la oM dkar po :
mgrin par pad+ma la AHdmar po :
thugs kar nyi ma la hU~M sngon pos mtshan pa :
rang gi snying ga'i 'od kyi rol pa chen pos mkha' khyab rtsa gsum rgyal ba'i gsang ba gsum gyi byin rlabs thams cad sku gsung thugs rdo rje'i rnam par spyan drangs :
yi ge gsum la thim pas dam tshig dang ye shes dbyer mi phyed pa rdo rje gsum gyi bdag nyid chen por rgyas btab par bsam la :
rdo rje'i phyag rgyas rten gyi gnas gsum du reg cing :
oM AHhU~M:
mi phyed rdo rje gsum gyi bdag :
dam tshig ye shes dbyer med pa :
mkha' khyab rgyal ba sras bcas kyi :
sku gsung thugs su rgyas gdab bo :
oM sarba ta thA ga ta ma hA kA ya wA ka tsit+ta badzra swa b+hA wa At+ma ko\u0f85 haM:
dbang bskur ba'i slad du :
slar yang rang gi snying ga nas 'od zer 'phros pas dbang gi lha nam mkha' gang bar spyan drangs par bsam la mchod cing bstod nas gsol ba btab pas :
rang dang nam mkha'i dbang lha lhan cig pas sku gsung thugs rdo rje'i bdag nyid du dbang bskur bar bsam ste :
sgrub pa'i bum pa dpral bar bzung la :
oM:
nam mkha' gang ba'i dbang gi lhas :
bdud rtsi'i bum pa bzung nas ni :
ye shes chen po'i rol pa yis :
rdo rje'i sku ru dbang bskur ro :
oM sarba ta thA ga ta kA ya badzra a b+hi Shiny+tsa oM:
zhes brjod cing bum chu 'thor :
sgrub pa'i sngags byang mgrin par bzung la :
A:
brgyad khri bzhi stong chos kyi sgo :
sngags kyi phreng bar yang dag rdzogs :
mi shigs nA da'i dbyangs chen pos :
rdo rje'i gsung du dbang bskur ro :
oM sarba ta thA ga ta wA ka a b+hi Shiny+tsa A:
phyag mtshan rdo rje dmar po rtse lnga pa thugs kar gtod la :
hU~M:
ji lta ji snyed gzigs pa'i sgo :
mi phyed rdo rje'i bdag nyid can :
zab gsal gnyis med ye shes kyis :
rdo rje'i thugs su dbang bskur ro :
oM sarba ta thA ga ta tsit+ta a b+hi Shiny+tsa hU~M:
zhes sku gsung thugs rdo rje'i ye shes kyi bdud rtsis spyi bo nas dbang bskur bas :
sku lus kyi nang thams cad gang :
gzung 'dzin mtshan ma'i dri ma thams cad sbyangs :
dbang bzhi'i ye shes mngon du gyur :
chu lhag ma gtsug tor du brtan pa las rigs kyi bdag pos dbur brgyan par bsam :
ye shes yul la 'jug pa'i slad du spyan dbye ba ni :
mig thur mig sman dang bcas pa thogs la :
oM:
rdo rje gser gyi thur ma yis :
rgyal ba'i spyan mchog rab dbye bas :
sems can kun la rjes chags pa'i :
ye shes gzigs pa snang gyur cig :
oM sarba ta thA ga ta a d+hiSh+ThA na a d+hiSh+Thi te dz+nyA na tsak+Shu pra be sha ya bi sho d+ha nA ya swA hA:
ye shes kyi gzi byin rgyas pa'i phyir phyag dang mchod bstod kyis mnga' dbul :
rten zhing khams kyis mnga' dbul ba'i phyir maN+Dal ri gling gi bkod pa can bteg ste :
oM:
rdo rje'i sa gzhi lcags ri mu khyud dang :
ri rab gling mchog bkod pa yongs rdzogs pas :
'gro kun sangs rgyas zhing khams yongs sbyang phyir :
mkha' khyab dkyil 'khor lha tshogs mchod par bgyi :
oM sarba ta thA ga ta rat+na maN+Da la pU dza ho :
brten pa kun bzang mchod pa'i sprin spros la :
oM:
kun tu bzang po'i smon lam las byung ba'i :
snod bcud yongs gang mchod pa'i sprin chen pos :
'gro kun 'dod rgu'i 'byor pa rgyas pa'i phyir :
mkha' khyab dkyil 'khor lha tshogs mchod par bgyi :
oM sarba ta thA ga ta ma hA pU dza pra tIts+tsha ho :
bye brag sngags kyi bshos bzang po bteg cing byin gyis brlabs la :
oM:
kha dog dri ro nus bcud rmad byung ba'i :
swasti ka sogs zhal zas rnam mang pos :
'gro kun zag med ye shes rgyas pa'i phyir :
mkha' khyab dkyil 'khor lha tshogs mchod par bgyi :
oM sarba ta thA ga ta dI bye nan+ta pU dza ho :
sngags kyis mnga' dbul ba'i phyir dri zhim po dang sbyar ba'i me tog la gzungs bum gyi chus bran te sngags mang du bzlas la sbol :
rten la gzungs thag btags pa'i sne nas bzung ste :
rang gi snying ga nas 'od zer 'phros :
phyogs bcu'i rgyal ba sras dang bcas pa rtsa gsum zhi khro rab 'byams thams cad sgrub pa'i dkyil 'khor pa'i rnam par spyan drangs te rten rnams lhar gsal ba la thim pas sangs rgyas kyi ye shes lhag par gnas pa'i nus byin 'bar bar bsam la gzungs sngags mang du bzlas mthar :
sgrub pa'i me tog thogs te :
oM:
rdo rje gzungs kyi nus pa yongs rdzogs pa'i :
bsgrubs pa'i me tog phreng bas mnga' dbul mthus :
lha tshogs ye shes rten la rtag bzhugs nas :
'gro 'dul phrin las rdzogs par mdzad du gsol :
zhes dang gzungs bzla zhing me tog phul :
de nas rten gyi gzugs brnyan me long du 'char bar byas la rdo rjes reg cing se gol gyi sgras bskul te :
oM:
mkha' ltar rab zhi'i ye shes ni :
dkyil 'khor chen po'i rnam par shar :
rten gyi gzugs su snang ba yis :
gang 'dul 'gro don rgyas mdzad gsol :
oM sarba ta thA ga ta maN+Da la kA ya wA ka tsit+ta badzra At+ma ka hU~M hU~M hU~M:
zhes brjod pas bskyed pa'i pho brang lha'i gzhal med khang dang dbyer med du gyur pa'i dbus su dkyil 'khor pa rnams sku gsung thugs rten gyi rnam pa byin rlabs kyi gzi byin 'bar bar gyur par bsam :
slar yang bsgrubs pa'i me tog thogs te :
oM:
bde bar gshegs pa'i sku gsung thugs kyi rten :
chos nyid ngo bo nyid du gdod nas gnas :
chos can rang bzhin mtshan ma'i phyag rgyar snang :
dam tshig ye shes dbyer med byin brlabs pas :
'gro 'dul mthu rtsal yongs su rdzogs pa'i phyir :
ji srid 'byung bzhi'i dbyings su ma thim bar :
thugs rje'i gzi byin rten la rtag bzhugs nas :
sa phyogs dge zhing phan bde'i 'byor pa rgyas :
mthong thos dran reg 'gro kun grol mdzad gsol :
zhes dang gzungs bzla zhing me tog gi char dbab :
rol mo'i sgra rgya cher bya :
lan mang du bskyar :
bkra shis pa'i tshigs su bcad pas kyang mnga' dbul lo :
'gro 'dul gyi ye shes lhag par rgyas pa'i phyir mkho ba'i yo byad kyis mnga' dbul ba ni :
dngos bsham ji ltar 'byor pa dang yid kyis kyang rgya cher sprul la :
oM:
bde gshegs sku gsung thugs kyi rten rnams kun :
'gro 'dul ye shes lhag par rgyas pa'i phyir :
rin chen gzhal med khang bzang yid du 'ong :
gdugs 'phan rgyal mtshan bla bre lhab lhub g.yo :
che ba'i yon tan yongs rdzogs gdan khri brjid :
gang 'dul thabs la mkhas pa'i 'jug pa can :
kun tu bzang po'i mchod pa'i char 'bebs shing :
mkho ba'i yo byad rnam pa mang po dang :
rgyan gyi khyad par rmad byung du ma'i tshogs :
dbyangs snyan rol mo'i sprin bcas mnga' gsol bas :
ye shes thugs rjes dgyes par bzhes nas kyang :
snod kyi 'jig rten dge bcu'i 'byor pa rgyas :
bcud kyi sems can bsod nams las la spyod :
tshe ring nad med 'dod rgu'i dpal 'byor 'phel :
sangs rgyas bstan pa'i rgyal thabs yun du gnas :
bstan 'dzin mchog rnams bskal par 'tsho zhing gzhes :
zab cing rgya che'i chos 'khor rgyun mi 'chad :
dge 'dun sde 'phel bshad sgrub mnga' thang rgyas :
chos ldan rgyal po'i chab srid rab tu brtan :
mthar thug rdo rje'i gdan la byang chub pa'i :
'gro 'dul phrin las rdzogs par mdzad du gsol :
oM sarba ta thA ga ta sa pa ri wA ra ma hA A laM ka ra pU dza me g+ha sa mu dra s+pha ra Na sa ma ye AHhU~M:
zhes dbul :
gzhan yang mchod pa'i tshogs ji ltar rigs pas mchod cing :
sku gsung thugs rten gyi bstod pa bya :
de rnams ni dngos gzhi'i rim pa'o :
rjes ni :
dkyil 'khor pa dang phyi nang gi mkha' 'gro rnams la gtor ma dang tshogs kyis mchod :
chos srung la rten gyi gnyer gtad :
sbyin bdag la mchod par gdams shing shis brjod kyis mnga' gsol :
yongs su bsngo ba dang smon lam rgya cher gdab :
dkyil 'khor gyi mjug gi bya ba rnams kyang tshul bzhin du bya'o :
de ltar bgyis pas rten gsum rnams byin che zhing bkra shis :
gang du bzhugs pa'i 'jig rten gyi khams thams cad du gnas skabs dang mthar thug gi rgud pa zhi :
legs tshogs rgyas :
'brel tshad don ldan gyi phrin las can du 'gyur ro :
gnyis pa bye brag gshin po la phan gdags pa gnas nas drang ba'i lung ni :
sgrub pa'i dkyil 'khor tshul bzhin du bshams pa'i steng du stegs bu'i khar :
zhi ba'i las kyi bum pa chas su bcug pa dang :
sku gsung thugs kyi dbang rdzas sogs bsham :
gtor mchod dang skong rdzas sogs bag dro brjid dang ldan par bya :
bdag mdun gyi sgrub mchod gzhung bsrang :
khyad par bum pa sdig sgrib zhi ba'i cho gas bsgrub :
gzungs ring mang du bzla :
mthar mchod bstod 'od zhu bya :
gtor ma dang tshogs mchod bshags skong gi cho ga rgyas par bya :
de nas dkyil 'khor gyi lho phyogs su tshe 'das kyi ro'am rus pa :
de ltar med na gzugs brnyan dri rten ming byang dang bcas bshams pa bsang sbyang :
stong pa'i ngang las pad zla'i gdan gyi steng du nr-i las tshe 'das lha'i bu'i rnam pa gzhon tshul gos rgyan yid du 'ong zhing pus btsugs gus pa'i tshul dang bcas te me tog gi phreng ba 'dzin pa mngon sum bzhin du gsal bar bsam la :
lcags kyu'i rgya dang bcas :
na mo :
bla ma mchog gsum yi dam zhi khro'i lha :
pad+ma rnam par rol pa'i dkyil 'khor gyi :
bden pa'i stobs kyis tshe las 'das pa yi :
rnam shes rten 'dir gnyis med mchis gyur cig :
nr-i badzra aM gu shA ya dza dza :
zhes dgug :
bgegs la gtor ma sbyin zhing srung bas mtshams bcad :
chos bshad pa ni :
kye ma nyon cig tshe 'das rigs kyi bu :
'byung ba 'dus pa'i phung po'i rten gnas zhig :
rnam par shes pa ming bzhi tshogs pa'i lus :
bar do'i gnas su 'khrul snang spyod pas na :
gnas yul longs spyod rmi lam lta bur ltos :
khams gsum 'khor ba'i gnas las nges 'byung skyed :
bla ma dkyil 'khor lha la skyabs su song :
thar pa chen po'i grong du snyegs par gyis :
zhes gdams pas rtse gcig gus pa'i 'du shes skyes par bsam la :
las kyi bum par bsgrubs pa'i bum chus bran :
dkyil 'khor gyi rten la sku khrus gsol ba slar yang bum par blugs pas khrus bya zhing :
oM:
bkra shis dge ba'i bum pa ru :
ye shes sku yi bdud rtsis gtams :
tshe 'das khyod la khrus bgyis pas :
lus kyi sdig sgrib dag par shog :
las sngags dang gzungs kyi mthar :
oM sarba ta thA ga ta kA ya a b+hi She ka te sa ma ya shrI ye hU~M:
A:
bkra shis dge ba'i bum pa ru :
nus pa sngags kyi bdud rtsis gtams :
tshe 'das khyod la khrus bgyis pas :
ngag gi sdig sgrib dag par shog :
las sngags dang gzungs kyi mthar :
oM sarba ta thA ga ta wA ka a b+hi She ka te sa ma ya shrI ye hU~M:
hU~M:
bkra shis dge ba'i bum pa ru :
'od gsal thugs kyi bdud rtsis gtams :
tshe 'das khyod la khrus bgyis pas :
yid kyi sdig sgrib dag par shog :
las sngags dang gzungs kyi mthar :
oM sarba ta thA ga ta tsit+ta a b+hi She ka te sa ma ya shrI ye hU~M:
zhes bkru :
'byung ba bzhi'i dug 'byung bzhi'i chos nyid la byab pa'i slad rdzas so sor ku shas byab pa'i tshul bya zhing :
hU~M:
'byung bzhi'i nyer len rkyen la brten :
nyon mongs rgyu las byung ba yi :
dug gsum 'khrul pa'i rgyu 'bras kun :
dkon mchog gsum gyi bden pa dang :
dkyil 'khor lha tshogs byin rlabs kyis :
'byung bzhi'i chos nyid ngang du thim :
tshe 'das nyon mongs sdug bsngal bral :
zag med bde ba rgyas par shog :
oM sarba ta thA ga ta a d+hiSh+ThA na a d+hiSh+Thi te sarba pA paM a pa nA ya swA hA:
sngags bzlas pa'i bye mas brabs pas chos nyid kyi rlung gis sdig ltung sbyangs par bsam la :
hU~M:
nus pa sngags kyi ye shes kyi :
'od zer rdo rje'i shugs chen pos :
tshe 'das sdig ltung bag chags gtor :
sdug bsngal rgyu 'bras byang gyur cig :
gzungs sngags bzla :
de nas rten dmyal ba'i maN+Dal du bzhag :
gtor ma bsang sbyang byin gyis brlabs la bsngo ba ni :
hU~M:
mkha' khyab 'dod 'byung gtor ma'i longs spyod 'di :
tshe 'das 'khor ba thog med nas bsags pa'i :
dmyal ba'i lan chags bu lon sbyang phyir bsngo :   yi dwags sogs tshig bsgyur /
zag med bde chen mchog gis tshim gyur cig :
sarba na ra ka ga te b+h+yaHba liM ta khA hi khA hi :   yi dwags sogs la rim par pre ta ka
/tir+Ya ka
/a su ra /
su ra /
nr-i zhes bsgyur /
mchan /
ye shes kyi mes bsreg pa'i mtshon byed du nyungs dkar gyis gtor zhing :
hU~M:
slob dpon thub chen chos kyi rgyal po yi :   kha 'bar de ba yi /
seng ge rab brtan gyi /
thags bzang ris mchog gi
/dbang po brgya byin gyi /
shAkya seng ge yi /
zhes bsgyur /
mchan /
thugs srog las byung ye shes me 'od kyis :
tshe 'das dmyal bar skye ba'i las nyon dang :
sdig sgrib bag chags lhag med bsregs shing sbyangs :
sarba na ra ka ga ti b+hasmiM ku ru swA hA:   pre ta ka sogs bsgyur /
chos nyid kyi rlung gis gtor bar mos la :
hU~M:
chos nyid stong gsal mtha' dbus bral ba las :
me long lta bu'i ye shes shugs phyung bas :   so sor rtog pa'i /
chos kyi dbyings kyi /
bya ba grub pa'i /
mnyam pa nyid kyi /
rang bzhin 'od gsal /
zhes bsgyur /
mchan /
gnyis med klong yangs chen po'i ngang nyid du :
rtog sgrib bag chags thams cad byang gyur cig :
las sngags dang :
oM da ha da ha sarba na ra ka ga te he tuM hU~M phaT:
ces bzla zhing bye mas brab :
byang chub sems kyi chus bkrus par mos la :
hU~M:
bkra shis 'od gsal dbyings kyi bum pa ru :
bzod pa'i rang bzhin ye shes bdud rtsis gtams :  sbyin pa'i /
shes rab /
tshul khrims /
bsam gtan /
brtson 'grus /
zhes bsgyur /
mchan /
tshe 'das rigs kyi bu la khrus bgyis pas :
nyon mongs zhe sdang rgyu 'bras dag par shog :   ser sna'i /
gti mug
/khong khro'i /
rnam g.yeng /
le lo'i /
zhes bsgyur /
mchan /
las sngags brjod cing bkru :
de ltar sgrib pa dag par byas nas ye shes kyi skal ba 'jog pa'i phyir dbang bskur ba ni :
bdag mdun gyi lha las dmyal ba'i thub pa gnyis pa spros te bstim zhing snang brnyan spyi bor bzhag la :
hU~M:
'gro 'dul thub chen chos kyi rgyal po yis :   kha 'bar de ba yis sogs bsgyur /
tshe 'das rigs kyi bu la dbang bskur bas :
tsha grang dmyal ba'i sdug bsngal las grol nas :  bkres skom yi dwags /
bkol spyod dud 'gro'i /
'thab rtsod lha min /
'pho ltung lha yi /
'pho 'gyur mi yi /
zhes bsgyur /
mchan /
me long lta bu'i ye shes mngon gyur shog :
oM mu ni hU~M kA ya a b+hi Shiny+tsa mi :   breM/
truM/
k+ShaM/
sruM/
ye /
zhes bsgyur /
mchan /
dmigs rten yi dwags kyi gnas su drang :
rdo rjes phyir lam bcad pa'i tshul dang bcas te :
hU~M:
sa 'di man chad sdug bsngal dmyal ba'i yul :   yi dwags /
dud 'gro'i sogs bsgyur /
'bar ba me yi 'obs bzhin shes byas nas :
nges 'byung drag pos dkyil 'khor drung du snyegs :
phyir mi ldog pa'i ye shes mchog thob shog :
oM sarba na ra ka ga ti hU~M a aH   pre ta ka sogs bsgyur /
zhes brjod do :
de lta bus rim bzhin du tshig dang dmigs pa sngags sogs kha bsgyur la :
yi dwags :
dud 'gro :
lha min :
lha :
mi'i gnas nas drang :
brab pa'i sngags yi dwags sogs la rim par oM pa tsa pa tsa sarba pre ta ka ga te he tuM hU~M phaT:
oM ma tha ma tha sarba tir+Ya ka ga te he tuM hU~M phaT:
oM traT traT sarba a su ra ga te he tuM hU~M phaTaH
oM b+h+r-ita b+h+r-ita sarba su ra ga te he tuM hU~M phaT:
oM ts+tshin+da ts+tshin+da sarba nr-i ga te he tuM hU~M phaT:
ces bsgyur ro :
mthar mi'i gnas nas rig 'dzin gyi gral du 'god pa'i phyir dkyil 'khor gyi mdun slob dpon gyi spyan sngar phyag 'tshal bar mos la :
nye drung sogs kyis phyag 'tshal ba dang bcas :
na mo :
sku dang ye shes phrin las bsam mi khyab :
mchog gsum bla ma 'gro 'dul pad+ma'i rgyal :
zhi khro rnam par rol pa'i dkyil 'khor lhar :
tshe 'das sgo gsum gus pas phyag 'tshal zhing :
mi phyed snying nas gdung pas skyabs su mchi :
mgon med bdag la thugs rje'i spyan gyis gzigs :
sdug bsngal 'khor ba'i gnas las drangs nas kyang :
gzhan don rdzogs pa'i byang chub myur thob phyir :
bla med gsang ba mchog gi dkyil 'khor du :
smin grol dbang skur lam mchog bstan du gsol :
zhes mos gdung drag pos gsol ba btab pas bla ma dang dkyil 'khor gyi lha las 'od zer 'phros :
tshe 'das la phog pas sdig sgrib bag chags dang bcas pa dag nas dbang bskur ba'i snod du gyur par bsam la dbang stegs kyi steng du bzhag :
skyabs sems tshogs gsag sdom pa sbyin :
ye shes dbab cing brtan par byas la sku gsung thugs kyi dbang bskur :
bza' btung sogs 'dod yon myong ba dang tshor bas grol ba'i rdzas bcas sbyar ba'i dri bsur bsang sbyang :
nam mkha' mdzod kyi sngags dang phyag rgyas zag pa med pa'i ye shes 'dod 'byung sgyu ma'i phung po mkha' khyab tu 'char bar bsam la :
badzra s+pha ra Na khaM zhes pas spel :
oM:
chos nyid bsam mi khyab pa'i bden pa dang :
bla ma dkyil 'khor lha tshogs byin rlabs mthus :
nam mkha' mdzod kyi ting 'dzin las byung ba'i :
gzugs sgra dri ro reg bya chos la sogs :
pha rol phyin pa drug rdzogs 'dod yon sprin :
mi zad rgyan gyi 'khor lor spel ba'i mthus :
deng nas bzung ste byang chub snying po'i bar :
zag med bde ba'i yul la longs spyod cing :
kha sbyor bde ba mchog gi rol pa yis :
bla med chos kyi rgyal srid thob par shog :
oM badzra ma hA su kha pany+tsa kA ma gu Na pra tIts+tsha AHhU~M:
zhes tshe 'das lhar gsal ba la phul bas des kyang bdag gir bzung ste :
phud kyis bla ma dang dkyil 'khor la mchod pa phul nas lhag ma rol pas zag pa med pa'i bde bas rgyud yongs su tshims par bsam :
lam bstan sbyong ni :
snang gsal mar me'i brdas mtshon par byas te :
kye ma nyon cig tshe 'das rigs kyi bu :
sdug bsngal 'khor ba'i gnas la ma chags par :
bla ma dkyil 'khor lha la skyabs su song :
smon dang 'jug pa'i byang chub sems mchog skyed :
'gro kun don du sangs rgyas thob bya'i phyir :
zhing khams khyad 'phags nub phyogs bde ba can :
mgon po 'od dpag med kyi spyan snga ru :
pad+ma'i snying por brdzus te skyes nas kyang :
tshogs gnyis bsags shing sems can smin grol 'god :
sangs rgyas zhing khams yongs su sbyang bar gyis :
thabs shes zung 'jug rdo rje sngags kyi mthus :
lam lnga sa bcu skad cig nyid la 'byongs :
mi gnas mya ngan 'das pa'i sa thob nas :
sprul pa du mas 'gro don lhun grub shog :
oM pad+ma su kha ba tI pad+ma a+Nub+ha wa b+ha wan+tu :
tad+ya thA:
oM ga te ga te pA ra ga te pA ra saM ga te bo d+hi swA hA:
zhes brjod :
gnas spor ba ni :
hrI:
tshe 'das rnam shes dwangs ma hrIHdmar po :
bla ma yi dam thugs rje'i 'od zer gyi :
lcags kyus drangs te bde can zhing khams su :
snang ba mtha' yas thugs dang dbyer med shog :
oM sarba ta thA ga ta a d+hiSh+ThA na a d+hiSh+Thi te hrIHdz+nyA na s+pha ra Na phaTa?:
ces brjod pas tshe 'das kyi phung khams skye mched ltar snang ba'i dwangs ma rdul bral hrIHdmar po'i rnam par gnas pa bdag mdun dkyil 'khor gyi thugs ka nas ye shes kyi 'od zer lcags kyu lta bus reg pa tsam gyis skar mda' 'phangs pa bzhin drangs te bde ba can gyi zhing du sangs rgyas snang ba mtha' yas kyi thugs kar thim pas dbyer med du gyur par bsam :
ro'am rus pa sogs zhi ba'i sreg blugs kyis sbyang :
ming byang yin na :
mar me ye shes kyi mer 'bar ba'i klong du bla ma thugs rje chen po zhi khro rnam par rol pa'i dkyil 'khor gyi lha tshogs skad cig gis bkra lam gyis gsal bar gyur pa la :
snyigs ma'i phung khams skye mched mchod pa'i tshul du phul bar mos la ro sreg gi skabs ltar bsreg :
thal ba las sAts+tsha btab cing rab tu gnas par bya'o :
slar yang smon lam rgya cher gdab cing las rim mthar dbyung ngo :
de ltar bgyis pas :
tshe 'das bla ma dkon mchog la dad pa dang :
dbang thob cing dam tshig ma nyams pa yin na nges par bde ba can du skye zhing :
mtshams med pa lnga byas pa lta bu'ang ngan song las thar nas mtho ris su skye ba dang :
thams cad kyang mthar thug byang chub mchog gi skal pa dang ldan par 'gyur ro :
bla ma yi dam thugs rje chen po pad+ma zhi khro rnam par rol pa kun 'dril yid bzhin nor bu'i gzhan don las tshogs kyi rim pa'o :
sa ma ya :
de ltar rang dang gzhan don brtson pa'i rnal 'byor pas rdo rje'i tshe sgrub pa ni dngos grub thams cad kyi rtsa ba yin te :
bla ma thugs rje chen po'i tshe sgrub kyi cho ga la :
tshe rten bca' dang dkyil 'khor gsal :
bzlas pas bskul zhing tshe bcud dgug :
bstim zhing brtan par bya ba dang :
grub nas dngos grub blang ba 'o :
zhes bdun las :
dang po tshe rten bca' ba ni :
gangs ri rgyun chags dang g.yu mtsho gtan 'khyil brag ri dpal dang ldan pa'i phyogs :
chu bo dbang gi phyogs nas 'bab pa :
nyi ma tshe ring ba :
me tog dang 'bras bu can gyi shing rgyas pa :
de lta bu'i gnas ni tshe sgrub pa la mchog tu shis so :
de lta bu'i gnas su sgrub pa po'i srog gza' dar ba'i skabs :
bkra shis pa'i sa dmar po las stegs bu bca':
ngos snyoms par bdud rtsis bran la dkyil 'khor sgo rdzogs lha mtshan dang bcas pa'am :
me tog dmar po'i tshom bu dgod :
de'i steng du khri'u'i khar dbus su sgrub pa'i bum pa tshe rdzas dang rgyun 'bab kyi chus bkang zhing chas su bcug :
g.yas su bcud len gyi ril bu :
g.yon du tshe'i ma da na :
mdun du snying po lnga'i 'brang rgyas :
rgyab tu tshe mda' dar dmar po g.yu dang me long gis brgyan pa rnams dgod cing gzungs thag gis sbrel :
mthar gtor mchod sogs bag dro brjid ldan du bsham :
sngon 'gro'i las rim rnams tshul bzhin du bya'o :
gnyis pa dkyil 'khor gsal ba ni :
bdag dang mdun rten dbyer med kyi tshul du bsgom pa ste :
hrI:
ma bcos ka dag 'chi med gnyug ma'i gshis :
ye shes rang gdangs rdo rje hrIHyi sgras :
bdag mdun gzung 'dzin mi dmigs 'od gsal ngang :
chu las rlabs bzhin rten dang brten par bcas :
pad+ma tshe yi bdag po'i phyag rgyar shar :
'byung ba rim brtsegs ri rab srung 'khor dbus :
'od dmar 'khrugs pa'i bde chen gzhal med khang :
mtshan nyid kun rdzogs gsal brtan 'bar ba'i klong :
pad+ma nyi zla'i steng du hrIHdmar las :
'od snang 'phros 'dus 'khor 'das tshe bcud 'dril :
de las pad+ma rgyal po tshe yi bdag :
dmar gsal zhal gcig phyag bzhi'i dang po gnyis :
rA ga'i tshe bum bdud rtsis bkang ba bsnams :
lhag ma g.yas g.yon lcags kyu zhags pa bsgrengs :
gsang ba ye shes rab dmar rjes chags nyams :
lcags kyu tshe bum 'dzin pas yab la sbyor :
gnyis ka dar dang rin chen rus pa dang :
ut+pal dmar po'i do shal lhab lhub g.yo :
zhi 'dzum chags nyams bde stong gzi byin 'bar :
rdo rje pad+ma'i skyil krung rol pas bzhugs :
thabs kyi gnas lngar rigs lnga'i tshe bdag yab :
shes rab gnas lngar tshe yi bdag mo yum :   yab yum dkar dmar mthing ser ljang gu g.yas rang rtags phyag mtshan gyis yu ba byas pa'i tshe mda' dang /
g.yon rigs kyi mtshan ma can gyi tshe bum bsnams pa'o //
mchan /
spyi bor rigs bdag pad+ma tshe dpag med :
bye ru'i mdog can mnyam gzhag tshe bum bsnams :
rang 'od tshe yi phyag rgya tsaN+Da lI:
mda' dar bum pa 'dzin cing 'khril sbyor rol :
g.yas g.yon 'gro 'dul gsang sngags nor 'dzin sras :
phyi rol 'dab brgyad mu khyud khyams dang sgor :
sems dpa' yab yum bde gshegs thub pa drug :
sgo skyong mthar byed khro bo yab yum dang :
steng gi nam mkhar khrag 'thung rab 'byams lha :
gzhan yang rtsa gsum tshe yi lha tshogs kun :
nyi dang zer bzhin sprul pa'i 'khor lor rdzogs :
sgrub la 'chi med stsol ba'i thugs dam can :
snang stong zung 'jug chen po'i gnas gsum du :
'bru gsum rgyas gdab rdo rje'i bdag nyid che'i :
thugs srog las byung 'od zer lcags kyu yis :
ye shes lha tshogs badzra sa mA dza :
zhes dag pa rab 'byams chen po'i bskyed rim gsal zhing brtan par bsgoms nas spyan 'dren pa ni :
hrI:
so sor kun rtog pad+ma rigs kyi lha :
'gro 'dul tshe yi dkyil 'khor dbyings nas bzhengs :
sgrub la 'chi med dngos grub mchog stsol phyir :
dam tshig gsang ba'i gnas 'dir gshegs su gsol :
oM gu ru pad+ma rA dza a pa ri mi ta A yur+dz+nyA na sarba maN+Da la e h+ye hi :
sa ma ya ho :
sa ma ya satwaM:
bzhugs su gsol ba ni :
hrI:
don dam dbyings la gshegs bzhugs las 'das kyang :
kun rdzob gnyis snang dri ma sbyang ba'i phyir :
bkra shis tshe yi pho brang nyams dga' bar :
dam tshig ye shes dbyer med brtan par bzhugs :
dz+nyA na sa ma ya tiSh+Tha lhan :
dbang bskur zhing rgyas gdab pa ni :
hrI:
slar yang mkha' khyab dbang gi lha tshogs kyis :
byang chub sems kyi bdud rtsis dbang bskur bas :
sku gang sgrib dag pad+ma'i rigs kyi lhas :
dbur brgyan ye shes rigs lnga'i thig ler 'khyil :
hrIHhU~M trAM oM AHpany+tsa dz+nyA na a b+hi Shiny+tsa mi :
phyag bya ba ni :
hrI:
chos sku'i dbyings las bde chen longs spyod rdzogs :
gang 'dul thabs kyis sprul pa'i 'khor lor bzhengs :
'chi med pad+ma zhi khro'i lha tshogs la :
brda dang gar gyis mtshon nas phyag bgyi'o :
a ti pU ho :
pra tIts+tsha ho :
mchod pa 'bul ba ni :
hrI:
nyer spyod 'dod yon bde chen gsang ba'i yum :
sman gtor rak+ta rmad byung mchod pa'i sprin :
'chi med tshe yi dkyil 'khor lha la 'bul :
bzhes nas tshe dang ye shes dngos grub stsol :
oM hrIHgu ru pad+ma rA dza a pa ri mi ta A yur+dz+nyA na maN+Da la sa pa ri wA ra puSh+pe d+hU pe A lo ke gan+d+hai nai bid+yA shab+da pany+tsa kA ma gu Na ma hA su kha pU dza ho :
sarba pany+tsa a mr-ita rak+ta ba liM ta kha kha khA hi khA hi :
bstod pa ni :
hrI:
rdo rje'i skur snang ye shes sgra gdangs can :
'od gsal dbyings las yon tan phrin las kyi :
mi zad rgyan gyi 'khor lo'i rtsal 'chang ba :
'chi med tshe yi dkyil 'khor lha la bstod :
bshags shing dngos grub gsol ba ni :
ho :
bdag cag ma rig 'khrul pa'i gzhan dbang gi :
sdig ltung nyams chag thams cad mthol bshags na :
tshangs par mdzad nas tshe dang ye shes kyi :
dngos grub snang ba rgyas par mdzad du gsol :
de nas rten dang brten par bcas pa'i lha sku'i gsal snang la sems 'dzin cing tha mal snod bcud snang zhen sbyangs nas gsal brtan tshad du thon par bya'o :
gsum pa bzlas brjod kyis thugs dam bskul ba ni :
sgrub pa'i rten gyi gzungs thag blangs la :
rang dang mdun rten gtso bo'i thugs ka ru :
mi bskyod tshe dpag med pa'i thugs ka'i dbus :
sna tshogs rdo rje rgya gram lte ba ru :
nyi zla kha sbyor hrIHnr-i a yig mtshan :
de la snying po sngags kyi phreng bas bskor :
bdag gi thugs nas rdo rje'i sngags kyi phreng :
gzungs thag la 'khril mdun bskyed thugs kar zhugs :
gnyis ka'i thugs srog sngags phreng bcas pa las :
'bar ba'i 'od kyis dkyil 'khor thugs rgyud bskul :
kun kyang bde ba chen po'i gzi byin 'bar :
ye shes 'od zer mkha' khyab kun tu 'phros :
bla srog dbang thang nyams yar 'thor ba dang :
'byung lnga'i snying po 'khor 'das tshe bcud stobs :
kha dog lnga ldan bdud rtsi'i rnam par bkug :
bdag dang sgrub pa'i rdzas la thim pa yis :
glo bur 'pho ba'i bag chags dbyings su dag :
mi 'gyur rtag pa'i tshe dang ye shes kyi :
dngos grub mchog gi ting 'dzin 'grub par gyur :
ces rtse gcig tu dmigs la :
oM AHhU~M hrIHoM ma Ni pad+me hU~M d+hU ma g+ha ye na ma swA hA:
oM bo d+hi tsit+ta ma hA su kha dz+nyA na d+hA tu A:
oM ru lu ru lu hU~M b+h+yo hU~M:
badzra dz+nyA na A yu She swA hA:
zhes thun rer ji ltar nus pa bzla :
'bum phrag bzhi bzlas pas tshe dang ye shes kyi dngos grub 'grub par 'gyur ro :
bzhi pa tshe bcud dgug pa'i phrin las gsol ba ni :
thun gyi mthar mchod cing bstod :
spos bsreg :
rol mo 'khrol :
tshe mda' phyogs bcur g.yob la :
hrI:
'chi med pad+ma dbang gi gzhal yas nas :
bla ma zhi khro tshe yi lha tshogs rnams :
thugs dam bskul lo yi shes gzi byin skyed :
'od zer pho nya mkha' khyab kun tu spros :
phyogs skyong sde brgyad 'byung po'i tshogs rnams kyis :
brkus dang phrogs dang bzhams pa'i tshe khug cig :
phyi nang sa chu me rlung nam mkha' yi :
'byung lnga'i dwangs ma bcud kyi tshe khug cig :
khams gsum 'gro ba'i lus ngag yid gsum gyi :
gzi brjid stobs dang nus pa'i tshe khug cig :
sangs rgyas byang sems rtsa gsum rig 'dzin gyi :
ye shes rtag pa rgyun gyi tshe khug cig :
snying rje'i lcags kyus tshe yi rten la drongs :
byams pa'i zhags pas rten dang dbyer med chings :
dga' ba'i sgrog gis mi phyed phyag rgyar sdoms :
btang snyoms dril bus 'gyur med brtan par sgrubs :
bla yi gzugs brnyan dwangs ma'i ye ger stims :
srog gi 'gro 'ong gzhom med gsung du sgyur :
tshe yi rdzing bu bdud rtsi'i bcud kyis khongs :
mi 'gyur mi shigs rdo rje'i dngos grub stsol :
sngags kyi mthar :
tshe b+h+rU~M:
g.yu b+h+rU~M:
g.yu tshe b+h+rU~M:
A yur+dz+nyA na g.yu tshe b+h+rU~M:
zhes mang du bzla :
ting nge 'dzin ni :
de ltar bskul bas bdag mdun lha tshogs rnams kyi thugs ka nas 'od zer nam mkha' gang bar 'phros pa'i rtse las lha mo mgyogs ma g.yas lcags kyu :
zhags pa :
lcags sgrog :
dril bu :
g.yon rnams tshe'i bum pa bsnams pa dpag tu med pa 'phros :
bla tshe brkus phrogs bzhams pa dang :
snod bcud 'khor 'das kyi dwangs ma thams cad tshe'i bdud rtsi lnga ldan gyi mdangs su bsdus :
phyag gi bum par bskyil :
de nyid snying ga'i tshe rten la sib sib thim pas lus mi 'gyur :
ngag mi shigs :
yid gzhom du med pa'i rdo rje'i tshe srog grub :
tshe'i dngos grub kyi rdzas rnams la'ang bstims pas nus pa mchog tu gyur par bsam mo :
lnga pa tshe bcing ba ni :
tshe'i bdud rtsis lus kyi nang thams cad gang bas dus ma yin pa'i 'chi ba'i 'jigs pa thams cad bsal :
tshe dang ye shes kyi dngos grub thob :
oM badzra mu dra pra be sha ya phaTa?:
ces brjod pas snying ga'i nyi zla kha bye :
A yur+dz+nyA na A be sha ya a a :
zhes brjod pas bdud rtsi'i dwang ma dngul chu lta bu 'od zer kha dog lnga dang ldan pa thams cad 'ub kyis 'dus te snying ga'i tshe rten hrIHnr-i a gsum la sib sib thim :
badzra mu dra b+han+d+ha baM:
zhes brjod pas nyi zla'i gwa'u srub med par bsdams :
'og gi rdo rje'i rwa steng du mdud pa'i rtse mor rdo rje phyed pa'i tog gis bcings pa'i lte bar hrIHdmar po khro rgyal rta mgrin gyi rang bzhin can gyis rgyas btab :
sngags kyi phreng ba dmar po lu gu rgyud kyis rgya gram du bcings pas mi 'gyur rdo rje'i srog grub par bsam la snying gar rdo rjes rgyas gdab pa'i tshul dang bcas te :
hrI:
srid zhi'i dwangs bcud tshe yi rten la thim :
sngags kyi phreng bas lu gu rgyud du bcings :
nam yang gzhom med rdo rje'i gzer btab pas :
mi 'gyur ye shes srog tu grub gyur cig :
ces gsal gdab pa dang :
sngags kyi mthar :
hrIHA yur+dz+nyA na b+han+d+ha baM:
tiSh+Tha hU~M:
zhes mang du bzla'o :
drug pa tshe brtan par bya ba ni :
slar yang gnas lnga'i tshe dpag med yab yum las 'od zer kha dog lnga ldan du 'phros :
lus kyi nang gang :
rtsa rlung thig le sems dang bcas pa la thim pas gzhom du med pa'i ye shes la dbang 'byor :
spyi bo'i tshe dpag med las 'od zer rdo rje'i lu gu rgyud du 'phros :
lus kyi phyi rol thams cad rdo rje'i go chas zhu blugs su g.yogs :
mthar rang byung ye shes 'dus ma byas pa'i ngang du mnyam par bzhag pas 'gyur med gnyug ma chos kyi sku'i bdag nyid can du byin gyis brlabs par bsam la :
tshe mda' spyi bor rgya gram du bkod pa'i tshul dang bcas te :
hrI:
shes rab srog rten mi 'gyur phyag rgya yis :
thabs kyi rang bzhin tshe la rgyas btab pas :
zung 'jug ye shes 'chi med gnyug ma'i ngang :
mi 'gyur mi shigs rab tu brtan gyur cig :
ces dang :
sngags mthar :
badzra A yu She rak+ShA haM:
dz+nyA na tiSh+Tha sa ma ya b+h+rU~M a a :
zhes bzla'o :
de nas gtang rag gi mchod bstod gtor ma 'bul ba :
tshogs mchod sogs phrin las mtha' rgyas su bya :
bdun pa tshe'i dngos grub blang ba ni :
de lta bu'i rim pas rtse gcig tu nyams su blangs pa la brten nas tshe rten ljid dang ldan pa :
'od 'bar ba :
'phel zhing dri bzang po 'thul ba :
dngos nyams rmi lam du lha zhal mthong zhing sngags sgra thos pa :
ting nge 'dzin gyi nyams 'bar ba :
nyi zla shar ba :
'bab chu rtsi sman me tog rgyas pa sogs rtags mthong ba'am :
sngags kyi grangs thems pa na :
nyi ma 'char kha'i tshe mdun dkyil bla ma dang tshe'i lha tshogs dbyer med du mos pa la mchod bstod tshogs mchod rgyas par bya :
nongs pa bshags shing dngos grub spyir gsol ba sngon du 'gro bas :
dngos gzhi bdag nyid 'jug pa'i tshul du blang bar bya ste :
khrus bya :
bgegs bsal :
srung 'khor bsgom :
maN+Dal phul nas :
mi 'gyur mi shigs rdo rje'i bdag :
bla ma dkyil 'khor lha tshogs dgongs :
bdag la tshe dang ye shes kyi :
dngos grub dbang bskur bstsal du gsol :
skyabs sems tshogs gsag sdom pa bzung :
rang lhar gsal nas ye shes pa dbab brtan bya :
tshe 'gugs bskul :
de nas bla ma dkyil 'khor gyi bdag po dbyer med pas 'chi med rdo rje gsum gyi dbang bskur bas sku gsung thugs kyi tshe dang ye shes kyi dbang dang dngos grub ma lus pa bstsal zhing brtan par bsam la :
sgrub pa'i bum pa spyi bor blangs te :
oM:
bkra shis bum pa 'chi med bdud rtsis gtams :
tshe bdag zhi khro'i sku dang gnyis su med :
skal ldan bu yi lus la dbang bskur bas :
'gyur med sku yi tshe dbang thob par shog :
sngags mthar kA ya sid+d+hi a b+hi Shiny+tsa oM:
zhes brjod cing bum bcud myang :
bdud rtsi mgrin par blangs la :
A:
mtshan ldan b+han+d+har byang sems bcud du 'khyil :
tshe bdag zhi khro'i gsung dang gnyis su med :
skal ldan bu yi ngag la dbang bskur bas :
'gag med gsung gi tshe dbang thob par shog :
sngags mthar wA ka sid+d+hi a b+hi Shiny+tsa A:
zhes brjod cing myang :
bcud len ril bu snying gar blangs la :
hU~M:
srid zhi'i bcud 'dus 'chi med sgrub pa'i rdzas :
tshe bdag zhi khro'i thugs dang gnyis su med :
skal ldan bu yi yid la dbang bskur bas :
'od gsal thugs kyi tshe dbang thob par shog :
sngags mthar tsit+ta sid+d+hi a b+hi Shiny+tsa hU~M:
zhes brjod cing rol :
tshe gtor spyi bor bzung la :
hrI:
mi 'gyur rtag pa 'od lnga'i pho brang du :
pad+ma zhi khro tshe yi lha tshogs bzhugs :
sku gsung thugs las bdud rtsi'i char chen phab :
dbang dang byin rlabs dngos grub brtan par shog :
sngags mthar sarba sid+d+hi a b+hi Shiny+tsa hrI hrI hrI:
zhes brjod :
de ltar dbang dang dngos grub blangs pas tshe'i bdud rtsis lus thams cad gang bar bsams la tshe bcings shing brtan par bya :
bkra shis rgya cher brjod :
tshogs kyi dga' ston sogs la longs spyad :
dbang dang las kyi rjes mthar dbyung ngo :
de ltar byas pas tshe'i bar chad zhi :
tshe dang lus kyi bcud len rgyas :
mthar thug rdo rje tshe'i rig pa 'dzin par 'gyur ro :
skal pa dang ldan pa gzhan la'ang 'di lta bu'i dbang bskur ba tshul bzhin du bgyis pa'i phan yon ni :
tshe yi dbang dang dngos grub kyis :
bcu thub pa yang brgyar 'gyur te :
brgya phrag stong sogs gong du 'phel :
bar chad gegs zhi tshe bsod rgyas :
'chi med rig 'dzin 'grub par 'gyur :
zhes gsungs so :
de lta bu'i rdo rje'i tshe sgrub pas mtshon dngos grub sgrub pa la bar du gcod pa thams cad pad+ma kI la ya phyag rgya gcig pa'i rnal 'byor gyis bzlog par bya ste :
mtshan ma'i rten du lcags sam drag po'i shing las byas pa'i phur bu sor brgyad pa khro zhal rta gdong gis mtshan pa'i mgul du sngags byang dang nyungs dkar gyi thum bu dar nag po'i cod pan dang bcas pa gdags :
sgrub pa'i dus dkyil 'khor gyi byang shar dang :
rgyun gyi rnal 'byor la rang nyid kyi mdun du e gdan zur gsum par byugs bdug brab gsum gyis gzi byin bskyed la gzug :
bla ma yi dam gyi bsnyen sgrub skabs thun mtshams rnams su nyams su blang :
sgos su sgrub na skyabs sems tshogs gsag mtshams gcad pa sogs las kyi sngon 'gro ji ltar rigs pa bya'o :
de nas dang po sku bskyed pa bsnyen pa'i rim pa ni :
sems nyid ma bcos pa'i sgra gdangs hU~M hU~M zhes grags pas bdag dang rten gyi gzung 'dzin mi dmigs pa stong nyid 'od gsal gyi ngang du thim :
de las skad cig gis bdag mdun gnyis ka'ang dpal chen po pad+ma rta mchog kI la ya sku mdog dmar nag dus mtha'i me ltar 'bar ba :
stod khro bo chen po zhal gcig phyag gnyis pa'i rnam pas ri rab phur bu dgra dang bgegs la 'dril zhing 'debs pa :
smad gnam lcags kyi phur bu dmar mthing zur gsum me'i tshwa tshwa 'phro bas gnod byed bdud bzhi'i snying la gzir ba :
rdo rje'i gshog rgyang nam mkhar gdengs shing thod sbrul la sogs pa dur khrod 'jigs pa'i chas kyis brjid pa :
spyi gtsug nas rta gdong ljang zhur rngog ma dmar po me 'bar ba can nam mkhar 'tsher bas 'jig rten thams cad shig shig yam yam 'gul ba :
shin tu mi bzad drag shul srin po khros pa'i nyams can gnam lcags kyi pho brang zur gsum me 'bar ba'i klong na sprul pa'i khro tshogs bye ba ther 'bum spro zhing bsdu ba dang bcas pas srid zhi kun gyi spyi dpal chen por bzhugs pa'i gnas gsum du rdo rje gsum gyi yi ges rgyas btab pas de bzhin gshegs pa thams cad kyi sku gsung thugs rdo rje'i bdag nyid du gyur :
oM sarba ta thA ga ta kA ya wA ka tsit+ta badzra swa b+hA wa At+ma ko\u0f85 haM:
slar yang snying ga'i 'od kyi rol pa chen pos phyogs bcu dus bzhi'i khrag 'thung khro bo rab 'byams thams cad dpal chen po pad+ma kI la ya'i rnam par badzra sa mA dza :
hU~M:
dmigs med mkha' khyab ye shes sgyu ma las :
drag shul stobs rdzogs pad+ma kI la ya :
khrag 'thung rab 'byams tshogs bcas dbyings nas bzhengs :
bar chad 'dul phyir gnas 'dir gshegs su gsol :
oM pad+mAn+ta kr-ita badzra kI li kI la ya sa pa ri wA ra e h+ye hi :
hriM hriM pheM pheM:
hU~M:
dam ye dbyer med ro gcig brtan par bzhugs :
sgo gsum gus pa'i brda yis phyag 'tshal lo :
phyi nang gsang ba rmad byung mchod pa 'bul :
drag po stobs kyi dngos grub bstsal du gsol :
oM shrI pad+ma he ru ka sa pa ri wA ra puSh+pe d+hU pe A lo ke gan+d+he nai bid+yA shab+da pany+tsa kA ma gu Na ma hA su kha pU dza ho :
sarba pany+tsa a mr-ita rak+ta ba liM ta kha kha khA hi khA hi :
hU~M:
sgeg pa dpa' ba 'jigs rung gzi brjid 'bar :
rgod gshe drag shul gad rgyangs sa gsum g.yo :
snying rje rngams zhi ye shes thig ler 'khyil :
khrag 'thung rol pa'i lha la phyag 'tshal bstod :
ces las kyi rim pa'i gzhung bsrangs nas :
lha sku'i rnam pa rags pa dang phra ba la sems bzung zhing nga rgyal drag tu brtan :
gsal snang khyad par can shar ba na :
bdag dang mdun gyi lha'i thugs kar tsit+ta rin po che mchong dmar po'i gur phub pa lta bu'i lte bar nyi ma la hU~M yig gi mthar sngags kyi phreng bas bskor ba las 'od zer 'phros :
rtsa gsum rgyal ba rgya mtsho dang khrag 'thung khro bo rab 'byams kyi thugs rgyud bskul :
de rnams kyi mthu stobs byin rlabs nus pa thams cad lha sngags 'od zer gyi rnam pas rang la thim pas ye shes kyi gzi byin 'bar bar bsam la :
oM pad+ma kI li kI la ya hU~M:
zhes mi tshig gis bar ma chod par 'bum phrag gcig bzlas pas nus pa thon par 'gyur ro :
gnyis pa gsung bzlas brjod sgrub pa'i rim pa ni :
slar yang thugs srog sa bon gyi mthar sgrub pa'i sngags kyi phreng bas bskor ba bzlas pa'i rkyen gyis 'bar ba'i 'od zer me dang mtshon cha la sogs pa'i rnam pa phyogs bcur 'phros :
khrag 'thung khro bo rab 'byams kyi thugs dam bskul :
dam can sde brgyad tshogs rnams las la gzir :
ma rungs pa'i gdug pa can thams cad tshar bcad :
snang srid thams cad pad+ma kI la ya'i lha sngags ye shes kyi rol par gsal bar bsam la :
oM pad+mAn+ta kr-ita badzra kI li kI la ya sarba big+h+nAn baM hU~M phaT:
'bum phrag gsum bzlas pas nus pa brtan par 'gyur ro :
gsum pa thugs dgongs pa bskul ba'i las sbyor gyi rim pa ni :
sgrub pa'i phur bu'i mdun du thun gtor zor rdzas kyis brgyan pa dang :
rang gi mdun du dgra bgegs kyi rU pa chung ngu dang :
gdab phur sogs 'du bya :
hU~M:
chos kyi dbyings las 'bar ba chen po'i tshul :
gsang chen rol pa e yi gzhal yas nas :
khro rgyal stobs 'dus pad+ma kI la ya :
mngon spyod drag po'i phrin las dus la bab :
ces dang drag sngags bzla zhing rol mo dang bcas pas thugs dam bskul la :
bdag mdun gyi thugs srog gi mthar drag po'i sngags phreng me 'bar bas bskor ba :
bdag gi thugs ka nas 'bar ba sngags kyi 'od zer 'phros :
mdun bskyed kyi thugs dam bskul :
de las sku dang sngags phreng phyag mtshan 'bar ba'i 'od zer mkha' khyab tu spros :
dam can dregs pa can thams cad las la gzir :
khros 'khrugs rngams pa'i shugs bskyed nas sprul pa yang sprul mtshon cha thogs pa grangs med pas srid pa gsum gyi dgra bgegs 'byung po dngos grub la bar du gcod pa thams cad drag shul gyi las thabs rnam pa du mas ming gi lhag med du bcom par bsam la :
oM pad+mAn+ta kr-ita ha ya grI ba badzra kI li kI la ya ma hA yak+sha kA la rU pa karma raM raM dz+wa la raM sarba duSh+TAn mA ra ya hU~M phaT:
ces khri phrag gcig bzlas pas las tshar phyin par 'gyur ro :
bzlas thun gyi skabs gu gul nag po :
mu zi nag po :
shu dag nag po :
mkhan pa nag po :
spru ba nag po :
tong kun nag po :
a byag nag po :
gla rtsi :
shing kun :
sgog gcig :
ba bla :
ldong ros :
yung ba :
thal chen :
tshil chen :
yungs dkar rnams dug khrag gis sbags pa'i khrol bu'am ril bu'i bdug rdzas dang :
thun rdzas lnga sogs la btab cing sngags kyis nus ldan du bsgrub pa'ang bya'o :
slar yang thugs dam bskul zhing drag sngags bzlas pas mdun bskyed kyi sku las rang 'dra gnyis pa zhig mched :
las phur dang dbyer med du bzhugs par bsam la sngags ci rigs bzlas pas gzi byin bskyed :
rU pa dgra bgegs bar chad dngos su gsal bar dgug gzhug drag tu bya :
tshe khrus gnas kyi dgongs pa dang ldan pas tshogs tha ma ltar bsgral :
dum bur gtubs pa sha khrag dang bcas zor du bstab :
thun gtor dgra bgegs bsgral pa'i gti mug sha'i ri bo :
'dod chags khrag gi rgya mtsho :
nga rgyal rus pa'i gram bur brdal ba dpal chen po pad+ma kI la ya khrag 'thung khro bo rab 'byams kyi sprin phung 'phro bas khros 'khrugs rngams pa'i zhal du bzhes par bsam la phrin las bskul ba ni :
hU~M b+h+yo :
khrag 'thung khro bo rol pa'i e klong nas :
drag shul stobs rdzogs pad+ma kI la ya :
dgra bgegs sha khrag rus pa'i gtor ma bzhes :
gdug pa 'dul ba'i phrin las dus la bab :
hU~M b+h+yo :
rnal 'byor bdag cag byang chub sgrub pa la :
log par lta zhing gnod cing 'tshe byed pa'i :
steng 'og phyogs mtshams bdud bzhi'i dpung tshogs zlog :
'thab cing rtsod pa'i dgra bgegs byad ma zlog :
tshe la rku ba'i the'u rang dam sri zlog :
srog la rngams pa'i gshin rje'i khrom kha zlog :
lus srog 'bral ba'i me chu dug mtshon zlog :
gnas nas g.yo ba'i mkha' 'gro'i sun ma zlog :
dngos grub 'phrog pa'i 'byung po'i nyams len zlog :
brgyad dang bcu drug mi bzad 'jigs pa zlog :
bzhi brgya rtsa bzhi'i nad yams dal kha zlog :
stong phrag brgyad cu'i log 'dren bgegs tshogs zlog :
lo zla zhag dang dus kyi keg sri zlog :
mdor na 'gal rkyen bar chad mi mthun phyogs :
gnod byed dgra bgegs byad ma'i steng du zlog :
bzlog go dug khrag thun gyi gtor mas zlog :
bsgyur ro drag po sngags kyi nus pas sgyur :
zlog sgyur stobs kyi phrin las 'grub par mdzod :
ces dang drag sngags mthar :
sarba duSh+TAn ma hA shA ri raM b+h+yo b+h+yo zlog zlog :
ces bzla zhing thal mo dang dul mo brdab bo :
de lta bu drug cu rtsa bzhi sogs kyi grangs su bskyar la mthar thun gtor zor du 'phang ba ni :
gtor ma mdun bskyed kyis bzhes pa'i lhag ma dug mtshon nad kyi char chen por gyur te dgra bgegs kyi steng du thog ltar babs :
rjes shul lhag med du bcom par bsam la :
hU~M b+h+yo :
drag po e yi snod mchog tu :
sha khrag dug mtshon thun gtor bshams :
dbang chen rngams pa'i brtul zhugs kyis :
dgra bgegs byad ma'i steng du 'phen :
lha srin sde brgyad las la chos :
dgra dpung bdun rgyud rtsad nas chod :
bgegs dpung thal ba'i rdul bzhin rlog :
mngon spyod phrin las yongs rdzogs mdzod :
drag sngags bzla zhing thun gtor gnod pa'i phyogs su 'phang :
thun gtor :
phur pa 'dril :
rol mo'i sgra drag tu bya'o :
mdun bskyed la mchod cing bstod :
nongs pa bshags :
dngos grub blang :
mdun bskyed kyi ye shes pa rang la thim :
dam tshig pa 'bar zhing 'khrugs pa'i rdzas kyi phur bu'i rnam par bsam :
bdag nyid lhar snang ba stong gsal gnyug ma'i ngang las slar yang pad+ma kI la ya'i skur gyur par mos nas bsngo smon bkra shis ji ltar rigs pa bya'o :
bsnyen sgrub la sogs pa'i skabs su nyams dang rmi ltas rtsub pa sogs bar chad kyi rtags byung na :
lha'i nga rgyal drag tu bskyed la rdzas kyis bdug :
thun gyis brab :
lta stangs kyis gzir :
phur pa 'dril zhing sngags bzlas pas 'phral du zhi bar 'gyur nges so :
de ltar brtson pas lam la gnas pa'i rnal 'byor pa rnams la bar chad gang gis kyang mi tshugs :
dngos grub myur du 'thob :
bkra shis la byin che bar 'gyur ro :
de lta bu nyams su blang ba la sngon du byin rlabs dbang gis smin par bya dgos pas :
maN+Dal mthing nag zur gsum pa'i steng du dbang rdzas mchod gtor sogs tshul bzhin du bsham :
bdag mdun sgrub mchod las sbyor gyi bzlas pa'i bar nus ldan du bya :
dam tshig srung nges pa'i slob ma khrus nas dbyung :
bgegs bsal :
mtshon cha sogs drag po'i rdzas kyi maN+Dal phul la :
gsol ba gdab pa ni :
khyab bdag rdo rje slob dpon dgongs :
lam gyi bar chad bsal ba dang :
rnal 'byor dngos grub mchog thob phyir :
drag po stobs kyi dbang bskur stsol :
ces zhu :
rgyud sbyang :
ye shes dbab brtan bya :
de nas dpal gtor lhar gsal ba spyi bor bzhag cing :
oM:
khro rgyal stobs 'dus pad+ma kI la ya'i :
rdo rje'i sku yis byin brlabs dbang bskur bas :
lus kyi 'gal rkyen bar chad kun zhi zhing :
snang stong sku yi phyag rgya grub par shog :
sngags mthar kA ya a d+hiSh+ThA na a d+hi+iSh+Thi te a b+hi Shiny+tsa oM:
mthar gtor ma'i lha slob ma la bstim :
bsnyen sgrub las kyi bzlas lung byin la sngags phreng mgrin par bzhag ste :
A:
khro rgyal stobs 'dus pad+ma kI la ya'i :
nus rtsal gsung gis byin brlabs dbang bskur bas :
ngag gi 'gal rkyen bar chad kun zhi zhing :
grags stong gsung gi ye shes grub par shog :
sngags mthar wA ka a d+hiSh+ThA na a d+hiSh+Thi te a b+hi Shiny+tsa A:
phur pa 'dril zhing snying gar gtad la :
hU~M:
khro rgyal stobs 'dus pad+ma kI la ya'i :
'od gsal thugs kyis byin brlabs dbang bskur bas :
yid kyi 'gal rkyen bar chad kun zhi zhing :
rig stong don gyi dgongs pa mngon gyur shog :
sngags mthar tsit+ta a d+hiSh+ThA na a d+hiSh+Thi te a b+hi Shiny+tsa hU~M:
bdud las rnam par rgyal ba'i phyir shis brjod sogs rjes rim spyi ltar bya'o :
des ni bsnyen sgrub las kyi snod du rung zhing myur du drod rtags thon par 'gyur ro :
pad+ma phur bu'i gdams zab khyad par can 'di ni slob dpon chen pos lo tsA ba rgyal ba mchog dbyangs la gsang ba'i yi dam du gdams pa gu ru'i bka' bzhin mtsho rgyal bdag gis skabs 'dir yan lag tu snying por bsdus te bkod pa'o :
bla ma yi dam thugs rje chen po pad+ma zhi khro rnam par rol pa kun 'dril yid bzhin nor bu'i rdo rje tshe'i sgrub pa yan lag dang bcas pa'i rim pa'o :
sa ma ya :[ \u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88\u0f88 ]de ltar na byin rlabs kyi rtsa ba bla ma pad+ma rdo rje 'chang chen po'i thugs sgrub bye ba phrag brgya'i snying po'i mdor bstan :
dngos grub kyi rtsa ba yi dam thugs rje chen po pad+ma rgyal po zhi khro rnam par rol pa'i bsnyen sgrub las gsum gyi rgyas bshad :
phrin las kyi rtsa ba ye shes mkha' 'gro 'bum phrag yangs pa'i snying gi yang tig 'od gsal rdzogs pa chen po sems nyid rang byung gi ye shes cer mthong du ston pa'i gnad kun bsdus don du 'dril ba :
tshig bzung bde ba :
don go sla ba :
thos pas byin rlabs 'jug pa :
bsams pas sgro 'dogs chod pa :
bsgoms pas nyams rtogs kyi ye shes rtsol med du 'char ba :
lag tu blangs pa tsam gyis mchog dang thun mong gi dngos grub lhun gyis grub par 'byung ba'i yid bzhin nor bu lta bu'i chos sde :
mthong ba tsam gyis nyon mongs pa rang sar grol ba'i man ngag :
gang zag gcig 'tshang rgya ba'i lam gyi gzhung dang yan lag thams cad ma tshang bar med par bstan pa 'di nyid ni :
dus gsum sangs rgyas thams cad kyi mkhyen pa'i ye shes mngon sum du snang ba :
brtse ba'i thugs rje mkha' khyab tu brdal ba :
nus pa'i phrin las thogs med du 'jug pa chos sku rdo rje 'chang chen mgon po 'od dpag tu med pa dang dbyer mi phyed pa o rgyan gyi slob dpon rig 'dzin chen po pad+ma saM b+ha bas mchims phu dpal gyi yang dben :
gzho stod ti sgro brag dkar :
zab lung bde bar gshegs pa thams cad 'dus pa'i pho brang rnams su :
bdag cag rje 'bangs mched lcam rnams gtso bor gyur pa'i mi dang mi ma yin gyi skal ldan 'dus pa rgya mtsho'i tshogs la rgyas 'bring bsdus pa snying por dril ba'i tshul gyis smin grol chig rdzogs su bstsal :
ye shes kyi byin chen phab :
gdams pa'i bka' babs so sor gtad :
smon lam lung bstan gyis mtshams sbyar nas kun bzang chos sku'i rgyal srid chen po la 'god par mdzad do :
de'i tshe de'i dus na :
bdag bud med ye shes mtsho rgyal la thugs kyis lhag par dgongs pas mi brjed pa'i gzungs su bstsal :
lag len dmar byang du bstan :
bka'i sdud pa por bskos :
dpe rgyud mkha' 'gro'i brda'i yi ger bri bar rjes su gnang pa ltar :
rgyas 'bring bsdus pa snying po dang bcas gu ru rin po che'i bka' gtsang zol med pa kho na ma 'ongs gdul bya'i dbang po dang 'tsham par shin tu gsal ba'i lag len dmar byang gi tshul du so sor bkod nas phyag tu phul ba na :
gu ru rin po che nyid dar gcig dgongs pa la bzhugs te ting nge 'dzin de las bzhengs pa na 'di skad ces bka' bstsal to :
e ma 'gro 'dul rdo rje thod phreng bdag :
chos sku 'od dpag med dang dbyer med kyang :
lnga ldan longs sku pad+ma'i rgyal por snang :
sprul pa'i skur bzhengs mtsho skyes he ru ka :
lha sngags ye shes rnam pa thams cad pa'i :
dkyil 'khor rgya mtsho'i khyab bdag chen por grub :
de phyir zab rgyas rgyud lung man ngag bcud :
bla rdzogs thugs gsum gcig tu 'dril ba'i lam :
ma byung mi 'byung 'byung bar dka' ba rnams :
da lta'i snod ldan 'dus pa rgya mtsho la :
smin grol dbang bskur bka' babs so sor gtad :
snying phyung lag pa'i mthil du byin pas na :
yal bar ma dor rtse gcig nyams su longs :
rang don nyams myongs grub pa'i rtags mtshan phyungs :
gzhan don skal ldan zab mo'i lam la sbyor :
nam zhig bdag nyid srin yul gshegs pa'i rjes :
dus babs lung bstan nges par bstsal ba na :
brda yi yi ge bsgrubs pa'i dam rdzas sogs :
zab mo'i gter du mi 'jig phyag rgyas thobs :
de yang rgyas pa chos sde lnga bcu lnga :
shar phyogs dwags yul ri bo mthon po'i spor :
pad+ma'i zhwa 'dra'i brag la sbas byas na :
nga sprul lha rje'i ming gis bton kyang srid :
gal te de yis btang snyoms bzhag gyur tshe :
mu nes byin brlabs cog ro'i sprul pas 'don :
re zhig 'gro 'dul phrin las rgyas par 'gyur :
'bring po nyer lnga zangs yag brag tu sbos :
mu tig skye mtha' 'khrul zhig gu rus rnyed :
rat+na'i ming can chos kyi bdag por 'byung :
'gro don glog gi zer ma tsam zhig snang :
bsdus pa rgyud lung rin chen bdun ldan bcud :
don gsal sgron me'i skor dang lhan cig tu :
gu ru'i sgrub gnas glang ma brag tu sbos :
rin chen bzang po legs bzher skye ba'i mtha':
gnyal gyi stod nas las ldan sngags pas rnyed :
gsang zhing spyad nas rang don rdzogs par byed :
snying po'i yang bcud gcig tu 'dril ba'i skor :
mang yul byams sprin 'phags pa'i gnas su stims :
lha sras mchog grub 'gos blon rdo rje 'bar :
zung 'jug sprul pa sUr+Ya siM has rnyed :
rten 'brel dbang gis gtan la ma phebs na :
yang gter sbos la dam tshig bka' rgyas thob :
nam zhig rtsod ldan sum cu'i dmar thag la :
yul dbus dpon po shar phyogs mtha' nas yong :
de yang mi gnas snod bcud nyams pa'i tshe :
mnga' bdag mes dbon thugs bskyed sgyu ma'i 'phrul :
zab gter gdams pa kun gyi bcud 'dril ba :
bka' babs bdun ldan rig rtsal thod rgal 'char :
mdo khams bar nas lcags pho 'brug gi lo :
pad+ma'i thugs sras mdo sngags gling pa 'byung :
de la zhing skyes dbang gi tsaN+Di kas :
mkha' 'gro'i brda yi gter dpe dngos su sprod :
des kyang ring du gsang ba'i phyag rgyas thobs :
dus babs lung bstan skul byang byung ba'i tshe :
pad+ma bdag nyid snying gi dbus su sgoms :
gsol ba thobs la thugs yid gnyis med sres :
ma bcos ma bslad rig stong rjen pa'i ngang :
brda las gang shar 'phri bsnan med par bris :
rang nyid nyams longs snod ldan gang zag la :
rim gyis spel na bstan pa'i btsas su byed :
khyad par da lta'i bai ro rgyal mchog dbyangs :
dz+nyA na nam snying bdud 'joms dkon mchog 'byung :
lha sras lcam dral nyang ban g.yu sgra snying :
dpal gyi seng ge la sogs skye ba'i mtha':
ma nges rig 'dzin du ma'i don byed 'gyur :
bka' yi srung ma rdo rje nag po che :
gter gyi gnyer 'dzin dbang gi ma mo la :
gnyer ro gtad do ma g.yel thub par srungs :
ma 'ongs skal ldan bu yis spyod nas kyang :
snying po'i bshad sgrub yun du bsring ba dang :
'brel tshad 'gro kun 'phags pa'i byin rlabs kyis :
grol ba mthar phyin don gnyis lhun grub shog :
ces rdo rje'i dbyangs kyis bka' bstsal pa ltar gter gnas so sor mi 'jig pa'i rgyas btab nas gter bdag srung ma rnams la gnyer du gtad do :
sa ma ya :
rgya rgya rgya :
gter rgya :
sbas rgya :
zab rgya :
gsang rgya :
gtad rgya :
man+t+ra gu h+ya sa ma ya :

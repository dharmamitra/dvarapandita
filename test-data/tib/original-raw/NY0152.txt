@#//
thabs lam rim gyis ston pa sgyu 'phrul rgya mtsho bzhugs so //
@#//
dpal kun tu bzang po la phyag 'tshal lo //
'di skad bshad pa'i dus gcig na //
phyogs bcu dus bzhi thams cad kyi //
sangs rgyas de bzhin gshegs rang bzhin //
rdul snyed 'dus pa'i ngo bo ni //
sku gsung yon tan phrin las thugs //
ye shes rgya mtsho dpag med kyi //
yon tan rdzogs pa'i ngo bor gnas //
'og min chen po'i gzhal yas khang *//
rgyal ba kun gyi b+ha ga'i gnas //
yon tan kun rdzogs dga' ba'i klong *//
tshad med ye shes chos dbyings kyi //
ngo bos kun nas 'khyil ba la //
tshad dpag med pa'i yon tan rgyas //
rnam thar bzhi yi sgo khyud mdzes //
'dod yon lnga yi phreng bas brgyan //
rnam thar brgyad kyi rta babs can //
zla ba'i phreng bas mdangs phyung zhing *//
nyi zla pad+ma'i @#//
gdan steng na //
lnga phung dag pa'i sangs rgyas ni //
rgyal po lnga zhes rnam par bstan //
'byung ba lnga yi rgyal mo dang *//
zhal gsum phyag drug zhabs bzhi yi //
rnam par 'phrul pa'i tshul du bzhugs //
rnam shes dbang po yul dang dus //
phyi nang sems dpa' yab yum rnams //
rang rang mdog dang cha lugs rnams //
bcu gsum cha lugs sgeg pa yis //
nyi zla 'bar ba'i gdan la bzhugs //
lus kyi chos bzhi 'joms pa ni //
sgo bzhir gnas pa de dag kyang *//
btsun mo 'jigs pa'i tshul dang bcas //
'bar zhing rngams pa'i tshul gyis bzhugs //
ye shes rgya mtsho 'og min gyi //
yon tan rdzogs pa'i ngo bor bstan //
'khor lo 'bar ba'i lte ba la //
bdag po kun bzang 'khor lo bskor //
bka' sdod skyes bu mdun na gnas //
brjod pa med bzhin go bar mdzad //
dpag med ye shes yongs rdzogs pas //
zhing 'khor longs spyod phun sum tshogs //
dga' bde yang dag rdzogs pa'i gnas //
phyogs bcu dus bzhi rdzogs pa yi //
ma lus 'dus pa'i gzhal yas khang *//
bdag po rgyan dang bcas pa nyid //
'jig rten gnas kyi 'og min las //
nyis 'gyur shin tu spags pa'i gnas //
dngos po'i mtha' gsum las 'das pa //
ma spangs rgyan rdzogs gzhal yas khang *//
yon tan lnga yi bdag nyid de //
gru bzhi spyi bos 'khyil snang ba //
de bzhin thugs kyi khyad par las //
rang snang rgyal ba sems sogs dang *//
dang po'i sangs rgyas sar rgyal ba //
sems dpa' chen po 'joms pa che //
brjod kyi mi langs tshad med dang *//
rnam gnyis tshul du bzhugs pa'o //
'khor gyi nang nas skal mchog ldan //
'dul ba'i dus babs gsang ba'i bdag / lag na rdo rje bsdu ba mdzad //
de tshe dus kyi mtha' bral phyir //
ngo bo dus bzhi mnyam pa nyid //
rgyal ba'i sems dpa' rnal 'byor pa //
dgongs pa rig pa rna bas brgyud //
gsang ba'i snying po de kho na //
nyid de nges pa'i dbyings nas phyung *//
sgyu 'phrul drwa ba mngon rdzogs pa'i //
bstan pa rgya mtsho sems kyi lung *//
rang byung rang snang dgongs pa nyid //
byin rlabs dgongs pa rang shar ba //
sems nyid rang snang @#//
gzugs can te //
rtog ge byis pa'i yul min pas //
rgyal sras sems dpa' rang nyid la //
nyid la 'chad cing nyid kyis 'grel //
gsang mdzod sgyu 'phrul drwa ba 'di //
bstan pa kun gyi rtsa ba ste //
rang byung ye shes gcig pu nyid //
ma lus thams cad khyab par gsal //
gsal ba'i thig le chen po ni //
yon tan lhun rdzogs bdag nyid de //
d+harma tsakra chos kyi gnas //
'od bzhi e sogs dbyibs su gnas //
mi shigs thig le waM dbyibs can //
rang la bde ba gsal byed bdag / ma nu yid sogs rnam shes bzhi //
ye shes myong bas bsdus par bshad //
ye shes nam mkha'i gzugs skyes pa //
pa ra mAr+tha don zab mo //
bde ba'i dus nyid snga phyi bral //
dus gsum kun gyi ngo bor gnas //
rgyal ba'i bzhugs gnas b+ha ga nyid //
las dang yon tan rdzogs pa'i gnas //
thig le byang chub sems nyid de //
rang byung ye shes kun gyi bdag / chags pas khyab pa'i yid can la //
rtog bcas mnyam du gnas pa'i 'khor //
lhan cig skyes pa'i bde chen no //
brjod pa med pa'i tshul gyis myong *//
byed pa rlung gi mtha' bsdus pas //
ma lus lhan cig skyes par shar //
dus la 'jug rtog med pa'i dus //
bde chen btags pa zad pa'i dus //
rgyal ba'i mdzad pa bsam mi khyab //
gang la gang ltar der 'dul ba'i //
spyod pa rgya mtsho de nyid de //
dpag med ye shes ngo bor shar //
dus gcig yon tan lhun rdzogs pas //
mnyam nyid res 'jog med par gnas //
zhes nyid la nyid bshad do //
sgyu 'phrul rgya mtsho'i rgyud las / gleng gzhi'i le'u ste dang po'o //
//
de nas de bzhin gshegs pa nyid //
sangs rgyas 'dus pa'i ngo bo nyid //
de nyid bshad pa'i dgongs pa yis //
'jug pa'i bde ba mnyam sbyor bas //
ro gcig mnyam pa'i ngo bor gyur //
phyogs bcu dus bzhi ma lus pa //
gcig pu du mar dbyer med pas //
dgongs pa'i byin rlabs nyid la nyid //
brjod cing gsungs pa'i don nyid ni //
phung po khams dang skye mched dang *//
phyi nang snod bcud ma lus pa //
thabs dang shes rab dbyer med pa'i //
lhag pa kun rdzob nyid brjod pas //
rgyal mchog btsun mo rang bzhin gyis //
rgyal ba'i tshogs la dbang bsgyur zhing *//
phyogs bcu snod bcud ma lus pa //
bde chen thig le'i rang bzhin te //
thig le dbyibs dang mtshon las 'das //
bde ba mchog gi snying por gnas //
de nyid gsang ba'i dbang nyid de //
rgyal ba sras bcas myong dgyes nas //
thig le bde chen nyid la gnas //
de nas thabs dang shes rab nyid //
ma lus 'dus pa'i ngo bo yis //
mthong ba'i don nyid bstan bya'i phyir //
gnyis med thabs kyis nyams myong ba'i //
chags dang chags bral rnam par spangs //
lhan @#//
cig skyes pa'i ngo bo nyid //
gang du skye dang 'gag pa dang *//
gnas dmigs 'gro 'ong las 'das pa'i //
de bzhin nyid ni bstan par mdzad //
nyi zla dngas pa'i rgya mtsho ltar //
yongs dgyes khyab par gyur pa'i ros //
ma 'dres gsang ba'i snying po nyid //
kun kyang gsum du gnas pa ste //
rang bzhin thabs kyis mngon byas phyir //
ma lus gsum gyi rang bzhin nyid //
'jug pa thabs kyi rang bzhin ni //
thun mong tha mal kun spangs pa'i //
thabs dang cho ga las byung bas //
dam pa'i rigs la 'jug par mdzad //
rigs dang rigs su nges pa yis //
ngo bo nyid ni gnyis su 'gyur //
sems lnga skyes pa'i tshul nyid ni //
skye ba'i gzhi dang skyes pa yi //
rigs gcig rigs bzhir gang phye ba //
'jug pa'i ngo bo stobs las ni //
rigs kyi dbye bas lam dbye ba //
lnga dang gcig gi rgyu 'bras 'gyur //
ma nges phyi yi dbye ba ste //
bzhi ni nges 'byung thun mong lam //
de bzhin rigs gcig thun mong min //
de nyid phyi nang cha snang bas //
phyi rol ltos pa'i thun mong lam //
grub pa phyi nang rgyu 'bras phyir //
rgyu 'bras phyi nang 'brel bar 'dod //
skabs 'dir bzhi gsum thun mong gnyis //
phan chad sbyangs pa rgyu yi phyir //
rang bzhin mngon sngon yang */ du song ba dang *//
phyed du ched du sngon yang */ mngon du sdur bas 'gro //
des na thun mong mngon rdzogs yul //
gzhi dang skabs nas skye 'gyur ba //
grol thar lam du rnam par bshad //
de'ang cig car rigs 'jug pa //
snod kyi rim pas rnam par snang *//
gang yang sems lnga bsdus pas te //
g.yo ldang smon 'jug mthar phyin pas //
lam bzhi khyad par so sor phyed //
rang bzhin gcig las mngon gyur pa'i //
thabs rkyen mos pas tshul bzhin du //
lam bzhi sems lngas mthar phyin pa //
mos dang mthar phyin tshul gyis snang *//
dngos por rang bzhin rtogs pa ni //
bsnyen bsgrub bzhi dang sgo bzhi dang *//
dag mnyam rtogs pa bzhi dag gis //
dus gcig rdzogs shing smin par byed //
rnal 'byor lnga la rim goms pas //
mthar phyin lam la the tshom med //
stong pa nyid la gang goms pas //
snying rje sgyu ma'i tshul du bsgom //
phyag rgya'i rnal 'byor mngon gsal nas //
rnam par spros la the tshom med //
rang rang spyod dang ldan gyur nas //
bdag gzhan mthar phyin 'gyur ba'i lam //
gang du chags pa'i khyad par gyis //
rten 'brel lus kyi bsgom pa ni //
bye brag rlung las gyur pa yi //
ye shes 'byung ba steng 'og sgo //
dgug dang dgug pa'i thabs nyid de //
'khor lo bzhi dang srog shing gsum //
me rlung 'gro bas nam mkha'i ba //
bzho ba steng du rnam par grags //
dgug pa gsum gyis sems lnga'i rim //
skyes pa bcu drug sa thob pa'i //
rang @#//
bzhin lhan cig skyes pa'i phyir //
'ching ba nyid kyis thar pa'i lam //
yul dang dbang por sbyong nus pa'i //
chags pa'i lam gyis gang rtogs pa //
dug gis de nyid sel ba ltar //
thabs dang ldan pa'i khyad par yin //
gang zag thabs dang sbyor ba yis //
gang la de ltar thabs nyid kyis //
'ching ba thabs kyis bkrol ba ltar //
lung dang man ngag rtogs pas 'grub //
dam pa nyid la mnyes zin nas //
ye shes rig pa mas las kyang las gyur //
dbang po rim par 'gags pa las //
bden pa gnyis med 'char bar 'gyur //
gsang ba ye shes chen po ni //
thig le'i rgyu ba kun zad pa //
de nyid sgyu 'phrul rgya mtsho ste //
dman dang bcings dang dbang bsgyur bral //
rtog ge rnams kyi spyod yul min //
gang du ye shes shar ba yis //
ma lus dam pa'i ye shes su //
phyogs med rgyal ba nyid du 'gyur //
de nas kun mkhyen rgyal ba nyid //
sras dang btsun mor bcas pa nyid //
ma lus gcig tu mngon gzigs kyang *//
thabs bral byang chub snying po ma rig pas //
'gro ba lnga yi bde sdug khyad par rnams //
skad cig ma 'dres gsal mkhyen nas //
thabs kyis so sor sgrol ba'i phyir //
kun mkhyen nyid la don gyis gzigs //
dgyes chen bdag pos mnyam nyid phyir //
yul dang shes pa dbyings gcig phyir //
mi gsung de bzhin nyid la bzhugs //
de bzhin nyid ni spros med kyang *//
thugs rje byin rlabs rgya mtsho yis //
med las yod pa'i tshul gyur pa //
de nyid de bzhin gshegs nyid de //
'dul ba'i dbang gis phyogs bcu yi //
'jig rten drug gi rdul rnyed du //
sprul pa thub pa chen po yi //
gang dag tu ni rnam mdzes te //
sku dang gsung thugs bsam mi khyab //
'dul ba bzhi yi khyad par gyis //
rang rang las dang bsam pa dang *//
dbang po mos pa'i khyad par gyis //
gdul bya'i bsam pa sna tshogs su //
sgyu 'phrul drwa ba snang mdzad de //
rgyud dang thabs kyis grol ba yis //
'gro ba ma lus bde ba dang *//
rigs dang ldan par thar pa yi //
'bras bu don la 'khod par mdzad //
mtha' thug med pa'i 'jig rten du //
rgyal ba dus gsum mnyam bzhugs pas //
de las byung ba'i sprul pa'i tshogs //
rgyal ba kun kyang de bzhin no //
zhes nyid la nyid bshad do //
sgyu 'phrul drwa ba rgya mtsho'i rgyud las //
sems lnga bstan pa'i le'u ste gnyis pa'o //
//
de nas kun mkhyen dgyes chen pos //
'khor gyi dkyil 'khor kun gzigs nas //
lhan cig go phye'i 'khor rnams la //
byin rlabs dam tshig dbang thob nas //
dbang dngos rang bzhin bstan par mdzad //
ma lus chos kun rang bzhin ni //
byang chub snying po'i rang bzhin la //
dbyer med don du kun gnas kyang *//
lhan cig la brten kun brtags @#//
kyis //
ma rig gzung 'dzin ngo bor smin //
rten 'brel gnyis kyi tshul gyur pas //
myong dang spyod yul so sor gyur //
nam mkha' rang bzhin dbyer med ltar //
ma lus de bzhin nyid 'di la //
rtog pa'i dbang gi phye ba la //
bdag dang gzhan yang yod ma yin //
gang du dman pa'i rtog ge pas //
mi shes rtog pa sna tshogs kyis //
rang las gzhan du thob 'dod pa'i //
thabs des bskal pa bye bar yang *//
sangs rgyas ye shes dri med pa //
rmi lam nyid du mi 'byung ba //
slob dpon man ngag thabs nyid kyis //
sgrib pa'i rang bzhin snang bar 'gyur //
kun mkhyen dbang dang man ngag can //
byin rlabs thabs kyis phan 'dogs pa //
'gro la yid bzhin nor bu ltar //
sna tshogs bsam pa rang mdzad pa //
dman pa'i sbyor ba la brten nas //
sangs rgyas 'khor lo 'char byed pa //
lus dang longs spyod sna tshogs pas //
bskal pa rdul gyi grangs mnyam par //
bkur kyang drin dang bral gyur na //
lan 'ga' tsam gyis ga la yin //
dad dang dam tshig ldan pa yi //
rang rang sbyangs ltar mngon gyur nas //
dman pa'i blta ba spang byed cing *//
brtul zhugs rigs nges gang zag la //
ji snyed nam mkha'i mtha'i yun du //
brtson zhing btsal bas mi rnyed de //
gdung ba gsum gyis gdungs pa de //
mthong ba'i thabs ni gsum du bshad //
lung dang man ngag cho ga yis //
rtogs nas skye ba 'di yis 'grub //
rnam smin bcas pas 'grub nges na //
rang dbang lus kyi smos ci dgos //
rgyal bas ma lus kun gzigs shing *//
thugs rjes the tshom mi bslu bas //
nges par bstan pa 'grub pa ni //
dgongs pa rtogs na nges par 'grub //
rang rang blo dang mos pa yis //
ji ltar 'du zhing thabs mkhas pa //
tshe dang bskal pa'i drangs bral zhing *//
lo dang zla bar brtsams pas 'grub //
shes rab rkyen dang thabs ldan pas //
ma lus dbyer med rtogs goms na //
rang la rang snang goms pa yis //
rang byung rang las mngon du snang *//
gang du blta dang dpyad bral ba //
ma bcos rang rig byang chub sems //
byis pa rtog ge'i spyod yul min //
dam pa rnams kyis nges par mthong *//
chos rnams rang bzhin rkyen bral ba'i //
mi rtog 'od gsal dbyer med pa'i //
kun gyi ngo bo de bzhin nyid //
da lta nyid du snang ba'o //
don dam brten pa la brten nas //
rgyu ba'i phyag rgya rang snang ba //
goms nas bsdus pa'i thig le nyid //
ma bcos rang bzhin mya ngan 'das //
phyi nang yul sems 'dres pa'i rlung *//
rgyu ba rig pa'i thig le nyid //
rang byung stong par gnas 'gyur te //
phyi nang re dogs rgyu ba med //
ma bcos de bzhin nyid du mthong *//
thabs dang shes rab rtogs pa yi //
nyi zla 'dres pa'i gar thabs @#//
kyis //
ma skyes mnyam la gnas gyur zhing *//
phung sogs gnas pa'i chos rnams kun //
bde chen snying po gsal gyur zhing *//
dgag bsgrub med pa'i thabs las byung *//
spyod yul ma lus thams cad kun //
ma skyes dbyer med mngon du snang *//
sgra tsam mthong ba med pa'i don //
ma skyes sgra yis mi g.yo ba //
ka sgras thugs rjes rnal 'byor spyod //
a la dbyung ldan yang */ las dbyug ldan gar sbyor ba //
dran pa gcig par nga nyid smra //
de sogs byed pa'i rnal 'byor kun //
ma skyes dbyer med mngon du snang *//
de sogs byed pa'i rnal 'byor lnga //
gcig la ma lus gcig la rdzogs pa'i rim par rtogs / kyang */ rdzogs sam rtogs //
rig pa'i khyad par rtsal gyis snang *//
gang du ma bcos rang snang ba //
ma lus sgyu ma 'jig rten du //
thabs dang ldan pas dbang bsgyur zhing *//
ma lus dbyer med tshul du snang *//
yab yum shi ra bcud bcas sgyu //
thabs kyis khams lnga'i ye shes gsal //
bde skyed thig le ma rnams kun //
sems mtha' bzlog pas gnas su thim //
bcu gsum sangs rgyas bdag 'gyur ba //
ngo bos gzhan nas thob pa med //
rtsa bcud shes pa'i ngo bo nyid //
thabs kyi yab yum ye shes gsal //
de nyid rten can rten lnga lngar //
rang gnas thabs kyi bdag nyid du //
nyon mongs sa bon kun kyang gnas //
de phyir gzhan la rag ma lus //
dbang po yul sems gnyis med pa'i //
shes rab thabs rol sgyu ma las //
man ngag thabs kyis dbang bsgyur nas //
rang bzhin sgyu 'phrul chen po 'char //
thabs dang thabs byung 'brel pa nyid //
thams cad kun gyi gzhir gnas pa //
rang lus thabs kyi ngo bo la //
rang gi rkyen rnams mngon gyur pas //
tshegs med rang log gyur pa yis //
bden pa dbyer med mngon du mthong *//
rang bzhin ye shes mtha' bral bas //
thabs dang las rkyen skyes bu yis //
spyod yul kun du blang bya ba //
'khor dang mya ngan 'das pa'i rgyu //
chags pa'i dam tshig blang bar bya //
kun kyang thabs dang shes rab nyid //
phan tshun dgyes pa'i thabs las ni //
sems mtha' 'ong bas go phye nas //
rang snang thabs kyis gnas sbyar bas //
zung 'jug thabs chen de las byung *//
gnyis med ye shes rdo rje che //
rgyu rkyen gzhan las byung ba min //
rang byung thabs kyi ngo bo nyid //
lus dang rtsa dang longs spyod bcas //
thams cad bde chen 'jig rten du //
gsal byed thabs kyi snang ba las //
rkyen gyis zlog pa mthong ba bzhin //
gzhan las byung zhing snang ba med //
phyogs dus dkyil 'khor ngo bo nyid //
bde ba chen po ma skyes pa'i //
seng ge lta bu'i byin brlabs pa'i //
gsung gis gnyis med gsal bar 'gyur //
gsung gsang yang */ gsum bzhis sgrib ye shes @#//
che //
khams gsum 'dus pa'i thig le nyid //
'dres pas lhun grub ye shes nyid //
dkyil 'khor gsal snang brtag par dka' //
ma lus thig le rang snang ba'i //
ma bcos rang snang thabs rtogs nas //
mngon par lta ba'i don rtogs na //
rang 'byung 'bras bu rang las 'char //
phyogs dus rgyal ba'i ngo bo nyid //
mi zad 'khor lo rang snang don //
ma mthong rmongs pa'i 'khrul pa rnams //
byin rlabs lha dang yon tan ltar //
snang 'dod res 'jog sems 'dod sogs //
gzhan las 'phags 'dod nor ba'i lam //
mdongs pas nam mkhar bsnyeg pa bzhin //
nor bas ma nor rnyed mi 'gyur //
ma bcos 'bras bu rang snang don //
byin rlabs dgongs rtogs goms pa yis //
ma btsal thabs kyis rang 'char ba //
byin rlabs gdul bya'i snang bar zad //
ces nyid la nyid bshad do //
sgyu 'phrul rgya mtsho'i rgyud las / chos thams cad gtan la phab pa'i le'u ste gsum pa'o //
//
de nas bcom ldan dgyes chen pos //
sangs rgyas kun 'dus dag pa ste //
gcig dang du ma las 'das pas //
'jig rten 'das dang 'jig rten pa //
mngon phyung nas ni gsung bar mdzad //
a / ka kha ga g+ha nga */ tsa tsha dza dz+ha nya / Ta Tha Da D+ha Na / ta tha da d+ha na / pa pha ba b+ha ma / ya ra la wa sha Sha sa ha / k+Sha / i I / u u / e A+aio A+au / a ka tsa Ta ta pa ya shai i / u U / e A+ai / o A+au / r-i r-I / l-i l-I / aM aHka kha ga g+ha nga */ tsa tsha dza dz+ha nya / Ta Tha Da D+ha Na / ta tha da d+ha / pa pha ba b+ha ma / ya ra la wa / sha Sha sa ha / ka kha ga g+ha nga */ tsa tsha dza dz+ha nya / Ta Tha Da D+ha Na / ta tha da d+ha na / pa pha ba b+ha ma / ya ra la wa / sha Sha sa ha / rang byung mtshan pa las 'das pa //
a nyid kun gyi ngo bo ste //
/ brjod 'das nam mkha'i rang bzhin las //
snod bcud yi ger rang bzhin shar //
thams cad yi ge'i rang bzhin te //
mtshon pa brda yi ngo bor snang *//
gang du ma skyes yum nyid ni //
sa dang nam mkha' can rdo rje //
stobs chen lnga ni dbang po lnga //
gnyis pa lnga po rim bzhin du //
sgeg mo phreng thogs dbyangs dang gar //
ya mAn ta kr-ita nyid du bshad //
gsum pa lnga ni rim pa bzhin //
snang mdzad rdo rje rin chen dang *//
dpag med don grub nyid du bshad //
bzhi pa lnga po rim bzhin du //
sangs rgyas spyan dang na bza' dkar //
mA ma kI dang sgrol mar bshad //
lnga pa lnga po rim bzhin du //
byams pa sgrib sel kun bzang dpal //
rta mgrin rim par 'dod pa yin //
drug pa bzhi ste rim pa bzhin //
bdug spos mar me me tog dang *//
dri chab lha mo zhes su bshad //
bdun pa bzhi ste rim pa bzhin //
rtag chad mtshan ma dag pa dang *//
bdag med ma ste rim pa bzhin //
mthar zad byed pa rdo rje ni //
ma lus 'dus pa'i ngo bo ste //
sku @#//
gsung thugs ni rdo rje las //
rnam par 'phrul pa'i sprul pa drug / brgyad pa'i yi ge drug tu bshad //
bcu gcig gnyis pa rnam bshad pa //
sgrib pa kun bzang ye shes ni //
'chi ba gso byed yin par bshad //
thog ma mthar zad mthing ga ste //
rdo rje dril bu nyid du 'dod //
dang po lnga dang gnyis pa lnga //
gtso bo yab yum bcu nyid ste //
'khor lo rdo rje rin po che //
pad+ma ral gri 'dzin pa ste //
dkar po mthing ga ser po dang *//
dmar po ljang gu rim bzhin no //
gsum pa lnga po rim pa bzhin //
rdo rje dang ni rin chen dang *//
pad dkar rdo rje dkar sngo dang *//
dmar dang ljang gu rang bzhin gnas //
rdo rjes gnon pa mthing nag yin //
bzhi pa lnga po rim pa bzhin //
klu shing po ti rin chen snye //
ut+pal dkar ser dmar ser dang *//
dmar ljang dkar ljang rim bzhin te //
thod sbrul ser nag 'bar bar gnas //
tsa la sogs pa'i lha mo ni //
me long phreng ba pi wang gar //
gtso bo nyid dang mtshungs pa yin //
gzhan yang a sogs bzhir bshad pa //
bdug pa me tog mar me dang *//
dri yang gtso bo rjes mthun pa'o //
thod sbrul 'jigs pa dmar nag ste //
de bzhin yi ge bzhir shes bya //
rtag chad lcags kyu zhags pa dang *//
lcags sgrog dril bu thabs dang 'dra //
sprul pa'i pi wang gseg par dang *//
po ti sgrom dang go cha dang *//
me dang chur ni shes bya ste //
dkar dang ser dang dmar nag dang *//
ser nag mthing sngo dud kha dag / rim pa bzhin du shes par bya //
rdo rje rgya gram ljang nag gis //
ma lus gnon pa bdud rtsi 'khyil //
dkyil 'khor 'khor lo yi ge yis //
ma dag pa dag dag byed cing *//
ma mthong pa dag mthong byas nas //
de nyid rnam par grol bar 'gyur //
de nas gzhan yang bshad bya ni //
rang snang gsung gi 'khor lo las //
rim bzhin rang gi gzhir snang ba //
dpag med yon tan lhun rdzogs pas //
rang byung 'khor lo mngon par brjod //
rang byung 'khor lo rgyu yi bdag / ka sogs sum cu rtsa gnyis ni //
ma lus kun gyi dngos gzhi ste //
sku yi 'khor lor rang snang ba'o //
sgra dbyangs gsung gi 'khor lo ni //
brjod pa'i sgra ni sna tshogs pa'i //
ma lus par ni rang snang bas //
gsung gi phyag rgya bzhir nges pa'o //
rig pa thugs kyi 'khor lo ni //
zag med ye shes drug ldan zhing *//
sde tshan brgyad kyis brgyan pa ni //
snying po dngas ma lngar snang ba //
yon tan sprul pa'i 'byung bzhi nyid //
bye brag brgyad cu kun 'dus pa'i //
'gro 'du thig le kun gyi dngos //
sprul pa'i thig le rang 'char ba //
snang ba'i mdzad pa bsam mi khyab //
gang du thabs las byung ba yi //
dngas ma'i ro lnga myong 'gyur bas //
rten bcas ngo bo dag gyur nas //
mdzad pa'i byin rlabs bsam mi khyab //
shes rab thabs rol sgyu ma @#//
las //
rang bzhin sgyu 'phrul chen po 'char //
thabs dang thabs byung 'brel ba nyid //
thams cad kun gyi gzhir gnas pa //
ma skyes sems kyi rang bzhin las //
sna tshogs sgyu ma'i don 'char ba //
thabs la brten pa'i skyes bu nyid //
gnyis su med par gnyis med 'brel ba dra bar bshad / kyang */ 'brel bar bshad //
gnas bzhi gar thabs sgyu ma las //
nam mkha'i ye shes cir yang gsal //
cir yang bdag nyid reg par 'brel //
drang ba'i don du nga yis bshad //
gsang ba rang byung 'khor lo ni //
gnas dang ngo bor ldan pa yi //
thabs dang rkyen las snang ba yi //
ro lnga sems la mnyam 'jug pa //
steng 'og thabs kyi mtshon byas pa //
ye shes lnga yi ngo bor bshad //
g.yas g.yon dbus dang ldan pa yi //
nyi zla 'bar ba gang 'jog pa //
thabs ldan gnas sems rtsi yis bzung *//
yon tan kun gyi ngo bor gsal //
ma lus pa yi byang chub sems //
gnas rten byed pa'i ngo bor bcas //
skad cig thabs las mngon gyur pa'i //
bde ba chen po'i ngo bor snang *//
rang byung snang ba'i mtshan ma kun //
bde ba chen po'i don rtogs pas //
dngas ma'i snying por gsal gyur pa //
bde chen nam mkha'i mthar ltar snang *//
gang du mtshan rtog kun spangs pa'i //
bde chen ye shes ro dang bcas //
thabs dang shes rab 'brel ba yi //
ma lus sku gsung thugs su snang *//
thabs ldan ye shes rgya mtsho yis //
chos kun ro gcig kun gsal ba //
rtog dang mi rtog cha las 'das //
de nyid mtshon pa med par bstan //
sangs rgyas 'khor lo kun 'dus pa'i //
gsung gi dkyil 'khor mi zad pa //
gdul bya'i don du kun bsgrags pa'i //
rang byung 'khor lo'i gsung du gsal //
phyi nang gsang ba'i mthar thug pa //
snod bcud ro dang bcas pa las //
mi rtog gsal bar rang snang ba //
'khor lo kun gyi gzhir gyur pa'o //
zhes nyid la nyid bshad do //
sgyu 'phrul rgya mtsho'i rgyud las / gsung gi 'khor lo mngon du phyung ba'i le'u ste bzhi'o //
//
de nas bcom ldan dgyes chen po //
sangs rgyas kun gyi rang bzhin des //
kun 'byung sgyu 'phrul rgya mtsho che //
dngos grub cho ga yang dag gsung *//
rang byung sgyu 'phrul drwa ba ni //
sangs rgyas kun gyi rang bzhin te //
gsang ba'i ngo bo thabs kyi gnas //
dngos grub kun gyi rtsa ba ste //
sems nyid kun gyi rtsa ba yin //
de nyid dngos med snying po ste //
thams cad 'byung ba'i gnas mchog nyid //
ma bcos sgyu 'phrul chen po las //
gnyis med 'brel pa drwa ba'i don //
ro gcig gnas kyi khyad par las //
yon tan rin chen sna tshogs 'char //
sangs rgyas dkyil 'khor ma lus pa //
bzhi bcu rtsa lngar rang bzhin gnas //
de nyid grangs las 'das pa @#//
ste //
ma bcos rang rig byang chub sems //
thabs dang shes rab gnyis med pa'i //
cho ga sna tshogs 'dod rnams la //
rang gi mos pa ji bzhin du //
cho 'phrul sna tshogs bstan par zad //
rang byung yo byad dag pa ni //
bskyed cing sbyangs nas 'bar ba ltar //
nges pa rnyed nas longs spyod na //
'tsho ba bdud rtsi'i ngo bo ltar //
gang gis rang rig byang chub sems //
cho 'phrul gsal bsgoms rnal 'byor pas //
rang byung lnga la byin brlabs te //
zos pas phyi nang nad sel 'gyur //
phyag rgya'i dkyil 'khor gsal goms na //
rang byung gtsang sme med sbyar zhing *//
dang po gang yang rung ba dag / gang ltar bsgyur ba der 'grub ste //
rtogs goms stobs las byung ba'o //
bdag nyid gsal bar brtan byas nas //
mkha' dbyings rdo rje gtams pa las //
bdag nyid bgrod par nus pa na //
rnal 'byor gsal ba'i don rnams bya //
gang gi spyan dang thugs gsal bas //
mi mthun ma lus kun bsregs nas //
dngos med stong pa'i ngang du tshig / lag mthil zla ba'i chu rgyun bsam //
nam mkha' sa gzhi bcas pa nyid //
chu yis thams cad gang byas nas //
sreg pa'i bskal pa gzhil bar bya //
rang gi sgrol ma'i rnal 'byor bsam //
brtan zhing goms par gyur pa na //
gling bzhi ri rab 'khor yug rnams //
ma lus brlags shing 'thor bar 'gyur //
yaM gyis bud cing khaM gyis bkrus //
raM gyis sbyangs pas dngos po dag / bdag gzhan rgyud la snang ba rnams //
dngos med stong par ston par nus //
mi mthun phyogs kyi dgra bgegs dang *//
sangs rgyas btsun mo gang yang rung *//
lha'am gnod sbyin bu mo dag / ting 'dzin sbyor ba goms pa yis //
de ma thag par dgug nas ni //
bdag nyid ji ltar dga' bar byed //
de nas 'dod pa'i don rdzogs nas //
yid la der gnas mi 'dod na //
gang dga'i gnas su btang nas ni //
phyis ni dam bca' bzhin du 'grub //
gal te phyogs par ma gyur kyang *//
bdag gi bya ba ma rdzogs par //
sngags dang phyug rgya ting 'dzin gyis //
ji srid 'dod par bcing bar bya //
rang gi don ni legs grub nas //
lus dang sems ni sgrol ba yis //
pha rol ci bder gnas par bya //
bdag dang gzhan dag phan 'dod pas //
rim pa bzhin du bcun par bya //
bdag nyid thar lam bgrod pa yis //
stong pa chen por goms gyur nas //
rgyal ba'i sku+u tshe mi 'chi nyid //
mtshan ma'i rgyun gyis tshe bsdus nas //
'dod pa yid 'ong thob par 'gyur //
steng 'og rlung la dbang thob nas //
bar ma'i rkyen gyis bslu ba med //
mtshan bzang thig le bcu drug sogs //
dben pa'i gnas su zla dang bcas //
zhun chen la sogs bcud kyis gso //
gang rgyas bdud rtsi gsang ba'i @#//
lces //
bsdus nas brngubs kyang */ mi 'chi nges par myang *//
lnga yi rtsa ba yan lag bcas //
bdud rtsi rigs brgya nga gcig sbyangs //
rtags phyin 'thungs na the tshom med //
ra sA ya na la sogs la //
bsgrubs shing bsten na de bzhin no //
tshe mchog las byas zla rgyas sogs //
rtags ldan zos pa'ang nges par 'grub //
gzhan pa tha mal las sbyar te //
bdag nyid kun la nges par 'gro //
sngon song pa yi snga rol nyid //
yang na mthar nye'i lam che'o //
tshe yi rten ni gang rung la //
bdag nyid stobs ldan rnal 'byor pas //
phyogs bcu'i gzi byin kun bsdus nas //
sngags dang phyag rgya'i ting 'dzin gyis //
bstims la nges par bsrung bar bya //
gal te 'chi ba gso 'dod pas //
rgyal rigs rje'u dang bram ze'i ro //
rma med gtsang ma blangs nas ni //
sbyangs shing rgyan dang ldan byas te //
bdag gis gang yin bkug nas ni //
mngon bstim rtags dang ldan gyur nas //
mgo dang lce bcad go mtshon gyis //
lha min g.yul las 'joms par byed //
lce bcad bltabs pas gser yin te //
langs nas dam bca' chu blud nas //
gang 'dod las ni bcol bar bya //
gal te drag po brtsams gyur na //
de yi bdag nyid dag la brten //
ming rus bcas pa gsal bar bya //
drag po'i gnas su bzhag nas ni //
gnyen pos gnas bkug bstims byas nas //
dug dang lan tshwa tsha bas bstims //
gnas lngar phur gdab de nyid gnon //
'dis ni kun kyang brlag par 'gyur //
dgra dpung 'pham pa'i las bya na //
bdag nyid lha ru gsal byas la //
ras sam gro gar ming rus bris //
chags pa'i gos kyis gril byas nas //
g.yas pas legs par gnan nas kyang *//
nga rgyal rang gi sngags bcas pas //
phyogs su 'phyos pas 'pham par byed //
de yis rgyal bar 'gyur ba ste //
spyi gtsug 'khor lo rtsibs bcu bzhag / khro bo'i sngags bris byin brlabs na //
ma yengs gar phyin rgyal bar 'gyur //
gzhan yang thabs dang ldan pa yis //
thabs dang shes rab gdan bskyed de //
rgyal ba'i dkyil 'khor nyi zlar langs //
gnyis thim nyi zla bcud lngar 'dres //
'thungs pas bdud rtsir dag par byed //
de nyid gnyis med ldan gyur nas //
rtse sprad byed pa'i thabs bcas pas //
dug gsum nad bsal bde chen gyis //
rang dga'i lus kyi stobs su gnas //
rlung sems bde bas gang gyur tshe //
thun mong thun mong ma yin pa'i //
'dod pa lnga la longs spyod cing *//
zhing dang spyod yul dag par 'gyur //
gang tshe thabs dang ldan pa yis //
tha mal snang ba lus bcas pa //
dka' zhing gdung ba spangs pa yis //
bde chen dbyer med nyid du 'gyur //
rang rig 'od gsal nam mkha' ni //
rdo rje pad+ma la brten pas //
'byung @#//
bzhi thabs kyis 'bar ba yis //
tha mal zhen pa mi gnas shing *//
byang chub sems kyis gang bar byed //
sgrol ma rlung gi thabs ldan pas //
'bar nas rim par gnas bskyod pas //
steng gi thig le zhu ba'i sems //
dngas ma lngar thim gsal ba'i tshe //
stong nyid nam mkha'i rang mtshan nyid //
dbang po yul sems zlog par 'gyur //
rang byung bcud 'dus thig le nyid //
thabs kyis phyag rgyas bkug byas nas //
thabs dang shes rab stobs kyis bcings //
rang byung bde ba'i nyams shar nas //
rang rang gnas su gtang ba'i tshe //
rlung sems zhen 'dzin grol gyur nas //
sems mtha' 'gro 'ong med pa'i tshe //
ye shes rgya mtsho gsal gyur nas //
ma lus bde chen 'bar bar gnas //
bdud bzhi ma lus 'pham pa yis //
phyogs med rgyal ba'i dkyil 'khor du //
ting 'dzin gsal bar byed par 'gyur //
bde ba'i thig le rang snang bas //
ming tshig tha snyad brjod bral bas //
thabs dang shes rab thabs mtshon pas //
bde chen rig pa'i thig ler 'gyur //
thun mong khyad par yo byad kyis //
sngon du bya ba kun byas nas //
rang gi thabs ldan rnal 'byor pas //
ji ltar bsgrubs pa bzhin du 'grub //
sangs rgyas kun gyi sku gsung thugs //
rang byung bde chen rgya mtsho ni //
byin rlabs kun gyi bdag nyid pas //
kun la 'tshams pa bzhin du 'char //
thig les bde ba myong gyur nas //
bde ba'ang thig le'i ngo bor gsal //
gnyis med rang byung snying po la //
gsal bar nyams kyis goms par bya //
bde chen thig le'i ngo bo ni //
rdo rje 'dzin pa'i bdag nyid de //
rigs kyi bdag po kun las grol //
mtha' dbus rgyu 'bras las 'das pas //
thig le rang rig byang chub sems //
'gro 'ong dmigs 'dzin zhen las 'das //
de bzhin nyid du gshegs pa yang *//
sna tshogs zhen las grol bar zad //
thabs dang shes rab thig le yi //
nyi zla gsal ba'i sems ldan pas //
dngos med nas kyang */ lhan cig skye nus na //
sgyu 'phrul drwa bar gsal bar 'char //
zhes nyid la nyid gsungs pa'o //
sgyu 'phrul rgya mtsho'i rgyud las //
phyi ma bsgrub pa'i le'u ste lnga pa'o //
//
de nas bcom ldan dgyes chen po //
mtha' dbus med pa lhun grub pa //
ye shes kun gyi bdag nyid de //
sku yi dkyil 'khor snang bar mdzad //
gcig dang du ma bral ba yi //
rang byung ye shes phyogs med pa //
ye shes lnga rdzogs snying po 'di //
mu khyud snying pos yongs su bkod //
sangs rgyas kun gyi gzhal yas khang *//
ngo bo ji bzhin gsal gyur pa //
che ba'i yon tan lhun rdzogs pa //
dkyil 'khor kun gyi rang bzhin nyid //
ye shes 'khor lo drwa ba gcod //
mu khyud thig les yongs su bskor //
che ba'i yon tan phyogs med @#//
cing *//
thar pa'i grong khyer khyams ldan pas //
rnam thar mdzes pa'i sgo dang ldan //
'dod yon lnga dang bzhugs gnas kyang *//
zad pa med pa'i tshul du gnas //
bdud dang 'khor ba'i nyes pa yis //
mi 'jigs stobs dang rdzu 'phrul dang *//
dbang dang phrin las lhun rdzogs pas //
thabs dang shes rab skyon bral bas //
rgyal ba kun gyi gnas pa'i gdan //
rang byung rig pa'i 'phrul pa yis //
mdzad pa rdzogs dang ma rdzogs pa'i //
'gro ba'i don la ma 'dres pas //
lha dang gdan gyi khyad par dang *//
bzhugs tshul rgyan cha sna tshogs bstan //
rang byung rgyal ba thams cad kyang *//
rang gi rtog pa der byung gi //
rgyu 'bras dka' thub rtsol ba yis //
gzhan 'byung tha dad chos dang bral //
rang rig lhun gyis grub pa la //
yon tan khyad par kun rdzogs pa //
thabs chen gsang ba goms rtogs na //
che ba'i 'bras bur bdag nyid gnas //
sgyu 'phrul drwa ba'i dkyil 'khor ni //
kun nas rgya yang ma chad pa //
phyogs bcu dus bzhi sku gsung thugs //
ma lus bdag nyid byang chub sems //
gdod nas dag mnyam rtogs pa yis //
mi zad 'khor lo rang snang ba //
ma lus thams cad dag pa yis //
byar med bya las 'das pa yi //
rang byung sgyu 'phrul rgya mtsho che //
skyes bu rab la de bzhin snang *//
ma lus 'dod stobs khyad par gyis //
thabs dang shes rab 'brel ba la //
rab 'bring tha ma'i stobs bzhin du //
dka' thub gdung ba spangs pas 'grub //
thabs chen thabs las byung ba yi //
gtso 'khor dbyer med dkyil 'khor ni //
'khor ba dag byed maN+Da la //
bsgom pas 'bras bu mngon du 'byung *//
thabs chen rgya mtshos zin pa la //
'khor ba'i rgyu 'bras ngo bos stong *//
'das dang ma 'das dbyer med pa'i //
rang rig byang chub de bzhin nyid //
rang rig byang chub rkyen bral ba //
mos pa'i yon tan khyad par gyis //
rang rang kha dog ji bzhin du //
yon tan stobs las mngon snang ba //
ma 'dres gsal bar shar ba nyid //
sgyu 'phrul thabs kyi ngo bo ni //
drwa ba shes rab ma skyes dbyings //
gnyis med gnas pa rtogs goms nas //
'bras bu rdzogs pa'i tshul du gnas //
bskal par sbyangs dang rang gnas pa'i //
blo yi bye brag ji snyed pa //
thabs kyi rim pa de bzhin te //
'bras bu lhun grub nyid du 'gyur //
sangs rgyas kun gyi gnas gyur pa //
gsang ba'i bzhugs gnas thig le'i rten //
ngo bo mtha' bral gnyis med pa //
che ba'i yon tan lhun rdzogs pa //
sgo dang ldan te snying por rdzogs //
thig le chen po'i rang bzhin la //
'bras bu'i mtshan ma rang bzhin rdzogs //
thabs chen nyi zla'i ro 'dres pas //
ye shes dkyil 'khor gsal bar snang *//
sangs rgyas dkyil 'khor ma lus pa //
sku gsung thugs kyi @#//
phyag rgya nyid //
ma lus nyi zla'i tshul gnas te //
skal ldan thugs la 'jug par 'gyur //
bde chen rig pa'i dkyil 'khor ni //
ma lus 'dus pa'i byang chub sems //
thig le rlung dang bral ba yi //
rdo rje 'dzin pa nyid du 'gyur //
gang dang gang du zhen bzung ba //
bde chen thig ler zad gyur nas //
zhing dang spyod yul bcas pa dag / ma lus rig pa bde chen po //
thabs dang shes rab dbyer med pa'i //
gsang ba'i thig le kun gyi dngos //
thams cad rang bzhin rdzogs pa'i phyir //
thams cad kun gyi ngo bor gnas //
steng 'og g.yas g.yon las byung ba'i //
snang stong thig ler 'dres pa'i bcud //
nyi zla thabs dang shes rab nyid //
gnyis med thabs su 'brel ba yin //
brjod bya'i yon tan kun 'dus pa //
sangs rgyas kun gyi rang bzhin nyid //
ma lus kun las 'brel ba'i phyir //
sems lnga'i tshul gyis mngon du snang *//
thig le dang po nas brtsams nas //
ma skyes bde chen bcu drug mtha' //
'gro 'ong med cing mthar phyin pa //
rang byung dkyil 'khor lhun gyis grub //
thog med bsags las gang gyur pa'i //
las dang 'du byed sgrib pa rnams //
bde chen sku gsung thugs gyur nas //
ma bsgribs ye shes ngo bor 'char //
bye brag brgyad cu sprul pa yi //
thig le'i rkyen gyis 'dus gyur pas //
ma lus mun pas snang ba bzhin //
dngos byed thabs kyi snang byed pa //
rang byung rang snang ngo bo nyid //
bde ba chen po'i thig le nyid //
phan tshun 'brel zhing 'dres pa las //
nyi zla 'khor bcas de dag kun //
gsang ba'i thig le 'phro 'du med //
bde chen thig ler lhun rdzogs pa'i //
byang chub sems la dngas snyigs med //
lus ngag sems kyi bya ba rnams //
gang gis 'dul bar mi nus pa //
byin rlabs rten 'brel las byung ba'i //
bde ba chen po'i ngo bor 'gag / snang gsum las 'das thig le ni //
phyogs 'dzin dmigs pa las 'das pa //
rang rig dmigs zhen dag pa yi //
'dus byas zag pa'i bde ba med //
sangs rgyas kun gyi thig le ni //
'gro 'ong thig le rgyu ba dag / mkha' ltar dag pa'i byang chub sems //
rkyen bral ye shes zag med de //
'phel 'grib med pa'i tshul du gnas //
rgyud chen sgyu 'phrul drwa ba las //
rang byung ye shes rgya mtsho nyid //
gdul bya mos pa'i bsam pa bzhin //
thugs rje byin rlabs bsam mi khyab //
ji snyed mtha' yas chos rnams ni //
rgyal ba kun dang dbyer med pa'i //
sku gsung thugs kyi ngo bo ste //
dbyer med bde chen phyag rgyar gsal //
gang du snang dang mi g.yo ba'i //
bya ba byed dang mi byed pa //
sgyu 'phrul drwa bar rdzogs pa yis //
thig le mchog gi snying por gnas //
rten dang brten par bcas pa yi //
sgyu 'phrul drwa ba'i dkyil 
[(]2[)]@#//
'khor ni //
sna tshogs bsam pa las byung ba'i //
dkyil 'khor chen por 'bar bar 'gyur //
zag med ye shes lhun rdzogs pa'i //
gdul bya'i bya ba kun kyang spyod //
ces nyid la nyid bshad do //
sgyu 'phrul rgya mtsho'i rgyud las / dkyil 'khor yongs su rdzogs pa'i le'u ste drug pa'o //
//
rdo rje 'dzin pa chen po ni //
sangs rgyas kun gyi dngos gzhi ste //
gsung gi 'dul ba'i don du ni //
de dag 'khor lo bskor bar mdzad //
rtsa ba cir yang 'gyur ba'i b+h+rUM //
rin chen ye shes sna tshogs pa //
phyi nang mtha' dbus rgya bral ba'i //
chos dbyings 'og min gzhal yas khang *//
rang rang sa bon bskyed pa dang *//
gnas dang byin gyis brlabs pa yi //
rdo rje 'dzin dang rgyal ba 'dzin //
sangs rgyas nor bu pad+ma dang *//
shes rab 'dzin pa'i rim pa bzhin //
'khor lo'i tshul bzhin gnas par mdzad //
rang rang sa bon ji bzhin pa'i //
gnas dang bskyed pa'i byin brlabs pa //
nang dang sbyor ba las byung ba //
lnga ste 'byung ba'i rang bzhin nyid //
rang gi btsun mo spyad bya ste //
bde skyed 'khril ba'i tshul du gnas //
ming gi dang po las byung ba //
rnam shes bzhi yi mnyam nyid ni //
gnas bskyed thabs kyi byin brlabs pas //
rang gi gnas su de bzhin gshegs //
thun mong thun mong ma yin pa //
yul bzhi bde skyid btsun mo ste //
sa bon gnas bskyed thabs las byung *//
thabs dang 'brel ba'i tshul du bzhugs //
skye mched gnas kyi rang bzhin las //
ming gi dang po las byung ba //
gnas dang skyed pa la sogs pa'o //
gnas ni ji bzhin gnas par 'dod //
thun mong thun mong ma yin pa'i //
dus bzhi btsun mo'i rang bzhin ni //
dgyes pa skyed pa'i lha mo ste //
gnyis med 'khril ba'i tshul du gnas //
dgug dang bsdam dang bskyod pa dang *//
dgyes pa chen po'i rang bzhin nyid //
tshim dang me tog gtor ba yis //
gnyis med lhan cig gsal ba yis //
ma lus khyab cing gsal bar byed //
'di dag dbye dang dbab pa dang *//
thim dang bde bas tshim pa dang *//
rim pa bzhin du yang dag gnas //
gang du rang gi sa bon las //
gong ma ji bzhin gsal gyur pas //
lus kyi chos bzhi'i ngo bo ni //
ta kr-ita sgo srung tshul du gnas //
gzhan dag rang gi btsun mo ni //
lha mo bzhi yi dang po las //
thun mong thun mong ma yin pa'i //
mtshan ma 'joms shing 'khril bas 'khod //
ma lus 'dus pa'i ye shes ni //
dmigs pa gsum las 'das pa ste //
yul gsum 'das pa'i 'dus ma byas //
de nyid 'dus pa'i ye shes dbyings //
kun gyi rang bzhin nyid ces bshad //
thabs dang shes rab la sogs pa //
thun mong thun mong ma yin pa'i //
chags sogs mtshan ma drug po ni //
sa bon gnas bskyed las byung @#//
ba'i //
sprul pa'i sku ni mngon par brjod //
rang byung rten gyi thig le nyid //
phyag rgya bzhi yi sbyor ba las //
dga' dang chags dang bde ba dang *//
ye shes nyid ni gsal bar 'byung *//
sems lnga ye shes lngar smin pa'i //
ye shes thig le gnas 'phos nas //
rang 'dod gnas la phog par mdzad //
nyi zla rig pa'i thig ler bcas //
phan tshun 'dres par gyur pa na //
lnga dang lngar ni mi phyed pas //
rig pa'i me tog dor zhes brjod //
gang gis gang la gsol btab pas //
thugs rje byin brlabs sbyangs byas nas //
thugs bzhugs 'dres nas dbyer med pa //
sras gyur dgongs pa gcig la gnas //
rang byung gnas dang mi 'gal zhing *//
'bras bu nyid las gzhan min pas //
ma lus 'khor lo thig le rnams //
bdag gi sras su bsgom par bya //
lam dang 'bras bu'i khyad par dang *//
rtog pa ye shes 'od las byung *//
byin rlabs 'bras bu dngos 'brel bas //
de bzhin gshegs pa'i sras tshogs bsgom //
rang gi ma bcos dngos nyid las //
rtogs pa'i ye shes byin rlabs nyid //
ma lus snang bas rgya mtsho ste //
dman dang rigs chad spyod yul min //
ma lus sku gsung thugs sbyor ba'i //
de nyid thabs dang shes rab ste //
dbyer med thim pas phyag rgya bzhi //
gnyis med 'dres pa'i tshul du gnas //
gnas lngar thim pa'i thig le ni //
sangs rgyas kun gyi rang bzhin te //
ye shes lnga yi dbang bskur phyir //
dbu rgyan cod pan ldan par brjod //
gnas gsum yi ge'i rang bzhin nyid //
sangs rgyas kun gyis byin brlabs pa //
thim pas gzi byin bskyed pa ste //
sku gsung thugs kyi rang bzhin no //
dngas ma 'dus pa'i thig le la //
ye shes lhun rdzogs lnga yi ros //
ma lus kun la rgyas btab pas //
ye shes lnga yi tshul du gnas //
nyi zla 'dus pa'i thig le nyid //
rngams dang thabs kyi rang bzhin las //
gsang ba'i ye shes lnga yi ros //
khyab pas gnyis su med par gsal //
'khor lo gsum gyi thig le nyid //
yi ge gsum du rang gnas pas //
thabs kyi sbyor bas gnyis su med //
sku gsung thugs kyi sbyor ba'o //
g.yas g.yon thig le dbus gnas pas //
yab yum bde ba'i thabs dang bcas //
rang lus bde chen gsal 'bar gnas //
sku gsung thugs kyi phyag rgyar snang *//
gzhan yang gsung gi phyag rgya mchog / ji ltar 'dul ba de nyid du //
rtogs 'dul gnyen po thabs su snang *//
de nyid mtshan mar bsam mi khyab //
sangs rgyas ma lus phyogs bcu rnams //
thugs rje ye shes sna tshogs kyis //
gsung gis de ltar bstan pa'i phyir //
gsung gi phyag rgya'i ngo bor shar //
brjod dang brjod bya dbyer med pa'i //
rang byung gsung gi dkyil 'khor nyid //
ma lus 'dus pa'i gsung mchog @#//
nyid //
ji ltar 'tshams pa'i tshul du snang *//
sangs rgyas kun gyi gsung nyid ni //
ma lus kun dang dbyer med pas //
rtogs dang bsgom dang brjod pa yi //
byin rlabs skyob pas sngags su brjod //
rgyud chen sgyu 'phrul drwa ba las //
thog mtha' med pa'i byang chub sems //
gsung mchog phyag rgya mtha' yas pa //
ma lus 'dus pa'i ngo bo nyid //
ji snyed phyogs bcu'i 'jig rten du //
chos kyi phung po dpag med pa //
'dul ba'i thabs su gsungs pa yang *//
sgyu 'phrul drwa ba'i gsung du 'dus //
zab mo rten cing 'brel 'byung ba'i //
rin chen rgya mtsho'i rgyud chen 'di //
sku gsung thugs dang bya ba dang *//
spyod dang rnal 'byor rgyud chen rnams //
ma lus 'dus pa'i snying por gnas //
sangs rgyas kun gyi byin brlabs pa'i //
rang byung gsung nyid rang snang bas //
bstan pa rgya mtsho'i rang bzhin te //
thugs rjes gdul bya'i don du snang *//
zhes nyid la nyid brjod do //
sgyu 'phrul rgya mtsho'i rgyud las //
gsung gi dkyil 'khor mngon du phyung ba'i le'u ste bdun pa'o //
//
de nas bcom ldan dgyes chen pos //
lus rtog phung por bcas pa rnams //
bde chen lhun grub byin brlab phyir //
thugs kyi dkyil 'khor bshad par mdzad //
thabs dang shes rab rang bzhin ni //
sgyu 'phrul drwa ba'i mtshan nyid do //
bde chen thig ler mngon rdzogs pa //
phyi nang snod bcud thams cad ni //
bde chen byang chub sems kyi rgya //
bde chen thig les rgyas btab pas //
'da' dka' rang bzhin mi shigs pa //
shes rab stong nyid nyi ma ste //
rin chen gsang dkyil zla thig le //
sems lnga gnyis sbyor byang chub sems //
ye shes lnga ru gsal ba nyid //
ye shes dkyil 'khor dpag med pa //
sangs rgyas dkyil 'khor kun gyi rgyu //
thig le 'brel cing rtse phrad pa //
thabs dang shes rab gnyis med pa'i //
nyi zla bsnol mar drangs pa las //
bde chen nyams myong gcig tu gsal //
dngas ma thig ler gsang thim pas //
bde ba'i thig le 'phro 'du med //
rang byung bde chen 'od gsal ba //
sangs rgyas dkyil 'khor lhun gyis grub //
phung sogs rtog pa ma lus kun //
bde ba'i ye shes lnga ru gsal //
de nyid bcu gsum sangs rgyas la / sa yin nam //
ye shes dbyings yig rang gnas pa'i //
khams gsum 'dus pa'i thabs las skyes //
skyes pa nyid na bdag tu gsal //
bcwa brgyad khams sogs btags pa kun //
dngos med lhan cig ye shes che //
skyon rkyen yang */ bral sems lngas 'pho 'jigs pas //
go phye nyid na ye shes lnga //
gnyis su med pa'i byang chub sems //
kun spangs bral bas gang med pa //
snang med snang ba dam pa'o //
rang byung thig le byang chub sems //
rten dang brten pa dbyer med pa //
gsang @#//
ba'i thig le nyams dang bcas //
rnam shes rlung gis mngon bsdus pa'i //
khams gsum thabs kyi ye shes che //
rtse mo 'bru gsum gnas mthong ba //
rdzas lnga'i ye shes so sor gsal //
nyi zla'i khams 'dres grangs mnyam sbyor //
'phel 'grib med pa'i yon tan mdzad //
tshogs drug ye shes cha lnga mnyam //
thabs las bzlog pas sngon gnas shes //
'gro 'ong rdzu 'phrul nges lung gsal //
brjod 'drar thos shing sa gsum mthong *//
phung khams yul gyi zag pa med //
A li kA li bde ba nyid //
phan tshun ma 'dres gcig par shes //
bcu drug ngo gnyis mtshan dang ldan //
phyogs gcig ye shes lnga ldan pa //
brgyad cu bzod pa'i rgyu las 'phags //
thig le gnyis med bde chen nyid //
rnam pa bde ba rang bzhin gcig / thabs dang 'brel ba'i rang bzhin la / 'og gi bde chen bla dgas sogs sh+lau ka bar 'dir yod pa'ang 'dug / phyag rgya thugs sogs gdod nas rdzogs //
phyogs dus ma lus thams cad ni //
bde chen phyag rgyar gsal 'bar bas //
sgo gsum bya rtsol ma lus pa //
mun pa snang bar gyur pa kun //
bde chen gsal bas rtsol ba med //
steng 'og g.yas g.yon gnyis med du //
bde chen 'khril ba'i rang bzhin la //
bde chen phra rags yongs rdzogs pas //
yul dbang rnam shes dus dang bcas //
phyag rgya bzhi sogs rnam pa kun //
bde ba chen po'i ngo bor gnas / rtogs kyang *//
khams bzhi 'dus pa'i sku gsung thugs //
rang byung thugs su rang dag pa'i //
gnas drug lam gsum rang gnas pa'i //
thabs kyi drag po me byung bas //
bzhu ba'i bde ba'i lte ba yis //
ar thim sprul pa'i gsang thig le //
ye shes nam mkha' 'byung ba'i rgyu //
bde chen rgyu las char rgyun sems //
rim par gnas thim khams gsum pa //
ye shes lo 'dab 'bras bu bskrun //
'gro ba chags pa can mthong na //
lus dang phung por bcas pa rnams / ma spangs 'dod yon longs spyod kyis //
dga' mgu chags pa'i ror bcas pas //
bde chen tshim zhing gang bar mdzad //
phyi nang snod bcud dran rtog kun //
thig le gnyis kyi sbyor thabs las //
drug dug kyang 'gyur chags pa rang sel ltar //
thabs chen gsang bas grol bar mdzad //
phyogs bcu kun 'dus byang chub sems //
gnyis med rol pa'i byin rlabs kyis //
rdo rje gsum gyis lam mtshon te //
ma skyes don gyi snying por thim //
sprul pa'i thig ler rang shar bas //
bde ba chen po'i ngo bor smin //
kha dog cha byad rang nyams dag / bde ba chen por kun 'gyur bas //
de nas snang mdzad rdo rjer bcas //
yon tan gsung mchog las su bcas //
spyan dang nam mkha' lha mo lnga //
dbang po yul sems dus bcas pa //
rang rang bde @#//
ba'i thig les rgyas //
bde ba'i cho 'phrul phyogs bcur snang *//
la la blta zhing chags pa dang *//
la lar 'khyud cing rmongs mdzad de //
bsdams pas bzhad dang zhal sprod dang *//
dgod dang sgeg dang 'dzin pa dang *//
bskyod dang phyogs bcur bgrod pa yis //
ma chags pa ni de bzhin te //
chags pa smin cing rgyas par mdzad //
rmongs dang brgyal bas kun bsdus te //
ma lus bde ba chen por thim //
bde chen gsang ba'i phyag rgya yis //
nam mkha'i dbyings ltar rgyas btab pas //
thams cad bde ba chen po'i dbyings //
rang byung gsang ba thig le'i dbyings //
thams cad ma lus byang chub sems //
rang snang dkyil 'khor phyag rgya'i tshogs //
gnyis med ye shes sna tshogs mchog / mi dmigs mi gnas de bzhin nyid //
rgyal ba'i dkyil 'khor ma lus pa //
sku gsung thugs kyi de bzhin nyid //
dag mnyam bde bas rgyas btab cing *//
dus bzhi mnyam pa'i ngo bor gsal //
'jig rten 'das dang 'jig rten pa //
ma lus thugs kyi dkyil 'khor nyid //
sangs rgyas byang chub sems dpa' dang *//
zhing dang 'khor lo rol mor bcas //
ji snyed dngos dang dngos min pa //
thams cad bde ba chen po nyid //
lam dang bral ba'i khyad par dang *//
yon tan lhun rdzogs bsam mi khyab //
nam mkha'i dbyings dang mnyam pa yi //
sgyu 'phrul drwa ba'i dkyil 'khor snang *//
thabs chen thabs las byung ba yi //
byang chub bde mchog thig le nyid //
mi phyed bde chen ro gcig pa //
skal ldan dag pas mngon gyur pa //
sangs rgyas zhing gi rdul snyed du //
che ba'i yon tan kun spro zhing *//
mdzad pa sna tshogs rol par ston //
mnyam nyid dbyings las g.yos pa med //
dbang phyug rgyal ba rgya mtsho rnams //
sku gsung thugs ni rdo rje yi //
nam mkha'i dbyings kyi mtha' klas pa'i //
dgyes chen ro yis khyab byas nas //
bde ba chen po'i tshogs su snang *//
rdo rje slob dpon thabs ldan gyis //
pha rol dag par bya ba'i phyir / skabs gsum dag ni ma gtogs par //
byang chub sems ni 'phro ba min //
bde ba'i thig le yongs rdzogs pas //
bcu drug rdzogs pa'i tshul du gnas //
zhes nyid la nyid bshad do //
sgyu 'phrul drwa ba rgya mtsho'i rgyud las //
thugs kyi dkyil 'khor gyi le'u ste brgyad pa'o //
//
de nas bcom ldan dgyes chen pos //
rdo rje gsang ba dam tshig mchog / nges pa las ni gyur pa yi //
dkyil 'khor nyid ni nges par bshad //
gang du phyi nang snod bcud dang *//
dbang po yul sems ma lus pa //
bde chen zhing du kun mnyam phyir //
sa gzhi rab tu mnyam par bya //
phra ba'i dam tshig la gnas pas //
phyi dang nang la goms pas ni //
sor bzhi mdzub gang tshad du bya //
sbyangs dang dri bskyed yid 'jug pa'i //
chags pa'i @#//
dam tshig blang bar bya //
bcu gnyis bcu drug la gnas shing *//
nyi shu'am nyi shu lnga yi tshad //
dbang po pad+ma rab rgyas la //
rang bzhin rig par thig btab la //
rang rang rigs las brtags pa bzhin //
mtshan ma gsal bskyed byin gyis brlab //
ye shes mtshon pa'i don phyir 'dod //
lus dang b+ha ga'i rang bzhin dang *//
rang gi rig pa'i dkyil 'khor nyid //
dbang dang khyad par ji bzhin du //
rim pa bzhin du mkhas pas brtags //
lus rtsa yan lag snying du bcas //
dkyil 'khor rgyan du ngas bshad de //
ma lus gzhan yang snying por bshad //
yab yum dngos grub rang bzhin nyid //
rdo rje gsum du nges gsal zhing *//
sangs rgyas rdul snyed sku gsung thugs //
mnyam sbyor ma 'dres mnyam pa nyid //
gang gis gang la gsal goms pa //
de dag gsal ba'i tshad ldan pa //
de yis de la byin brlab phyir //
lhag pa'i ting 'dzin stobs kyis bri //
bdag gzhan byin rlabs nus ldan phyir //
rgyal ba'i dkyil 'khor rdul snyed pa //
thabs dang shes rab ngo bo yis //
gang 'dod thim par byin brlabs nas //
rgyan phreng mdzes pas tshul bzhin bya //
bdud rtsi longs spyod tshogs ldan pa //
bdag nyid mnyes par bya phyir brtsam //
longs spyod khams dang gsang bar bcas //
me yi cho ga rab ldan pa //
thabs kyi cho ga ji bzhin du //
las bzhi'i sbyin sreg brtsam par bya //
gal te mtshan ma sbyangs pa na //
tshad dpag med pa'i bag chags rnams //
las dang sbyor bas byang byas nas //
snga phyi rim par bar gcod pa'i //
bgegs rnams khro bo'i sbyor bas spang *//
mtshan ma bkod pa'i yam shing la //
gnyen po'i sbyor bas bsregs sbyangs nas //
bshags dang byin brlabs chos ldan pas //
dag pa gsum la gnas bcas nas //
dam tshig ye shes bskyed bsgyur bstim //
mchod bstod bzlas pas rtags thob cing *//
ting 'dzin gsal brtan goms pa dang *//
dbang dang dam tshig ldan gyur nas //
lhag pa'i gzugs brnyan gang 'tshams par //
bseg sbyang cho ga rgyas par brtsam //
ltas brtag las kyi rim par bya //
gang du chags pa'i dkyil 'khor dang *//
chags pa'i glu dang gar dag dang *//
de bzhin mnyes tshul sna tshogs pa'i //
bro gar sprin tshogs rnams kyis mchod //
gang du gnyis med dkyil 'khor ni //
nam mkha'i tshad dang mnyam sbyor bas //
bde mchog sgyu 'phrul drwa ba nyid //
sna tshogs 'bar zhing khyab par gsal //
gang zag mos pa'i don du ni //
dkyil 'khor bzhir ni snang gyur te //
'jug dang dam tshig ldan pa la //
dbang bskur cho gas legs par smin //
chags pa'i dam tshig la gnas pa'i //
bde ba chen po'i man ngag 'di //
dka' thub can dang rgan po dang *//
ma ning byis pa'i spyod @#//
yul min //
gang du chags pas bcings pa rnams //
chags pa nyid kyis rnam grol zhing *//
nyon mongs rtog pa ji snyed pa //
thob dang ldan pas ro myang ba'i //
'jig rten chags pa 'jig dus su //
de dag thang gcig rnam par grol //
dbang po kun las rab 'das pa'i //
bde ba chen po'i rang bzhin du //
ma lus gsal bar mnyam sbyor bas //
dka' thub tha mal gtsang sme dang *//
re dogs bag tsha rnam par spangs //
'jig rten mun pa rnam bsal nas //
da lta nyid du rnam grol bas //
mun pa la ni mar me bzhin //
phyis 'jog 'bad rtsol med par mdzad //
de nyid rdo rje sems dpa' ste //
btsun mo'i tshogs dang rol mdzad cing *//
rdo rje pad+ma mnyam sbyor nas //
'o dang 'khyud pas gar mdzad cing *//
byang chub sems dpa' rdul snyed dang *//
lha mo rdul snyed bcas pa kun //
spyan ni chags pas gzigs mdzad cing *//
snga phyi dran rtog kun 'gags nas //
bde ba chen por rab tu 'bar //
zhing khams snod bcud bcas pa dag / sgyu ma chu zla brag cha dang *//
dri za'i grong khyer bzhin du mthong *//
de phyir rnam dag lha mo yi //
pad+mar rdo rje'i thabs reg pas //
bskal par bsags pa'i mun pa dngas //
dngos dang dngos med rnam par spangs //
'dod chags dri med chags bral 'joms //
bde chen 'dod pa bzhin du 'grub //
thabs dang shes rab gnyis med pa'i //
gsang ba thabs kyi bde bskyod pas //
bcu gnyis sa la nyi shar tshe //
lus kyi chos bzhi 'dus byas pas //
thig le kha bsgyur phan tshun du //
dgod pa'i stobs kyis spyir gnas tshe //
sku gsum mi zad 'khor lo tshogs //
'bad pa med par shugs kyis 'byung *//
gnas kyi gzhi lnga 'bras bu yang *//
tha dad rgyu med dus gcig khyab //
thabs kyi dam pa nga yis brjod //
rang byung thog mtha' med pa yi //
thabs dang shes rab nyi zlar bcas //
re dogs 'jigs pa spangs byas pas //
tshe 'dis sangs rgyas lhun gyis 'grub //
rdo rje 'dus pa'i snying po dang *//
ge sar bcud bcas 'brel pa yis //
ji snyed kun 'byung dngos 'di dag / rang dbang med par rnam par 'jig / pad+ma kha phye lta bu la //
zla ba rgyas pa'i thabs sbyor ba //
dzaHhUM baM hoHthabs ldan pas //
mdzes dang chags dang bde ba yi //
grong khyer gnyis med ngang du 'jig / nyi ldan hUM phaT oM dang mUM //
bskyod 'dres bde ba ngoms pa med //
thig le 'pho ba'i rgyun bzhin du //
dga' ba'i phreng bas rgyu 'bras 'byung *//
brjod dang bral ba kun gsal ba //
rig pa'i gsung dbyangs gnyis med rdzogs //
nyi zla 'dres pas lhar bskyod pa //
sa ya bcu gsum bcu gsum lha //
phyogs ris med par kun nas ldang *//
dgyes pa chen po'i gar yin no //
bcud 'dus thig le thabs sbyor bas //
'byung ldog bde @#//
ba dgyes pa che //
mUM gyi sgo phye las byung ba //
puN+Da rI ka'i me tog dag / gnas su 'phros pa'i chu skyes dga' //
de nyid slar thim thabs las skyes //
de tshe ye shes gnyis gsal mi //
bde ba chen po kun tu gsal //
mtha' gnyis rab mnyam lhun rdzogs pa'i //
ye shes rgyal ba kun gyi thugs //
rim nas rim par bcu drug go //
dang po bzhi tshogs gnyis sbyor lam //
gsum pa bzhi mthong bzhi bsgoms pa //
tha mar thim brjod rim bzlog pa //
rim pa bzhin du gsal goms pas //
'gro 'ong med pa'i thig le nyid //
'bras bu'i ngo bor lhun gyis rdzogs //
rang byung ye shes thig le la //
'bras bu'i ro rnams rdzogs par ldan //
ngo bo thabs kyis mngon gsal na //
'bras bu lhun gyis rdzogs par gnas //
zhes nyid la nyid gsungs so //
sgyu 'phrul rgya mtsho'i rgyud las / rdo rje bkod pa byin gyis brlabs pa'i le'u ste dgu pa'o //
//
de nas bcom ldan dgyes chen po //
kun mchog dbang phyug rgyal ba yis //
byin brlabs gsang ba rtogs bya'i phyir //
rdo rje byin brlab mchog tu mdzad //
gsang ba mchog ldan dbang phyug gis //
'khor lo rim par brtags byas nas //
snod dang mos pa ji bzhin du //
rab 'bring tha ma'i bsam pa ltar //
phyag rgya mdzes pa'i rol pa dang *//
thig le mchog tu 'dres pa yis //
dri med dbang bskur grol bar mdzad //
sems kyi thig le thog mtha' med //
rang rig mkhyen pa'i ye shes la //
kun mchog thabs kyi dbang bsgyur bas //
tshe 'dis nges par grol bar 'gyur //
sangs rgyas kun gyi sku gsung thugs //
rdo rje dbang phyug snang ba yis //
snang dang ldan pa'i gang zag la //
byin rlabs dngos po 'jug par 'gyur //
de tshe stobs dang nus mthu dang *//
byin rlabs mngon shes la sogs pa //
shes rab ting 'dzin la sogs pa //
'di tshe rtags ni 'byung bar 'gyur //
phyag rgya dbu rgyan cod pan dang *//
gdugs dang bum pa bza' btung dang *//
rgyal mtshan go cha snying po dang *//
phreng ba dag gis dbang bskur te //
de nas glegs bam phreng ba dang *//
rgya gram 'khor lo rdor dril nyid //
nus pa brtan po thob pa'i phyir //
ting 'dzin ldan pas sbyin par bya //
de nas rgyal ba'i sku thob pas //
gsung dang thugs la gnas bya'i phyir //
gsang ba la sogs rim pa bzhin //
mos pa ji bzhin bstan par bya //
gzugs dang lang tsho ldan pa dang *//
btsun zhing na tshod dar la bab //
dul zhing blo gros mchog dang ldan //
yon tan phun sum tshogs pa dang *//
zas dang gos sogs rjes bsrungs la //
dam tshig sdom phog dbang bskur nas //
thabs dang shes rab byin brlabs nas //
mchod bstod bzlas pa mthar phyin pa //
thig le nus pa brtan phyin nas //
tha @#//
mal zhen pa spangs pa dang *//
gnas ngan len pa dag bya'i phyir //
thabs dang shes rab thig le'i bcud //
rtse nas rtse ru phyin pa yis //
rang rig lus ngag sems su bcas //
bde ba chen por 'bar bar 'gyur //
lus ngag sgrib pa dag byas nas //
phyis ni bde chen gsal bar bya //
nyi ma zla bar ldan pa yis //
thig le rgyas shing brtul zhugs ldan //
byin rlabs mnyes par gyur nas ni //
'dod chags thig le rgyas byed pa'i //
bstan bcos bye brag brtsam par bya //
shes rab thabs kyis g.yas bzung ste //
stod smad bkug pas kyo ba blta //
dbang po yul bsdus 'khyud pa ni //
gsang ba chen po'i zhags pa'o //
stod smad shin tu bsdams byas te //
ma skyes mi stong sgrog gi las //
bskyod pa ha si bde sgra sgrogs //
kun tu drag tu bde myang ho //
thabs dang shes rab yi ge bcus //
ming dang lhan cig skyes pa brtag / snang ba gsum las 'das pa yi //
rnam rtog dngas shing bde chen la //
slob mas bde chen myong ba'i tshe //
phyi nang zhen rtog ma lus pa //
gnyis med ngang du gnas gyur nas //
lhan cig skyes pa'i ngo bor gsal //
dbang po yul sems ldan pa yis //
dran rtog skye 'gag rgyu 'bras rnams //
sems lngas bde ba smin pa dang *//
sa bcu'i khyad par rdzogs par bya //
rnam rtog bya btsal yul 'das pa'i //
bde chen thig le mi rtog pa //
sangs rgyas kun gyi thugs nyid de //
gnyis med bde chen ngo bor brtag / sangs rgyas kun gyi bde chen ni //
rgyu 'bras 'gro 'ong kun bral ba //
thabs dang shes rab mi phyed pa //
rdo rje 'chang chen gsang bar dgongs //
ma lus gsang bar ro gcig pas //
ye shes sgyu ma bde chen po //
gcig dang du ma'i sa las 'das //
ye shes rtse mo mchog tu 'dod //
rdo rje slob dpon byin rlabs kyis //
sgyu 'phrul drwa ba la brten nas //
dug gis dug nad sel ba ltar //
skal ldan mchog la bstan pa yin //
bde chen thig le mi g.yo ba //
rgyu 'bras dbyer med byang chub sems //
cig car dbang gis mun bsal nas //
ma lus bde ba chen por skye //
gang tshe zhen pa kun bral ba'i //
rang byung thig le gsal ba'i tshe //
skye 'gag gnas dmigs 'gro 'ong chos //
zhen rtag bde chen ngo bor bzlog / rgyun chad pa dang mi 'phel dang *//
rang rgyud pa dang byin med pa //
'jig rten log pa mthar gyur pas //
'di dag rnam par spang bar bya //
de nas gang du mtshan ldan pa'i //
yid 'ong phyag rgya la brten cing *//
rgyu ba rlung gi drod ldan pas //
de ma thag par grol bar 'gyur //
gsang ba'i thig le rgyun bral ba //
'gro 'ong med pa'i thabs nyid kyis //
rang byung thig le 'pho 'gyur med //
rtogs nas goms par gnas par bya //
'dren pa'i thabs stobs las byung bas //
bde ba chen po mi g.yo ba //
rnam @#//
shes mtshan ma'i yul las 'das //
bde ba chen po thog mtha' med //
bde ba chen po'i rang bzhin ni //
ma skyes bden gnyis dbyer med pa'i //
ngo bor ma lus kun gsal ba //
mi 'gyur brtan par brjod pa yin //
skal dman thabs kyi bde spyod na //
steng 'og thabs kyis gnas byas la //
shes rab 'phrul gyi 'khor lo bskor //
rgyas dang 'byongs pa'i rtags byung na //
rgyu ba bcad la 'khor lo spang *//
bde chen bar chad med 'dod na //
thabs kyi rim bzhin bsgom pa dang *//
shes rab yum gyi de bzhin te //
yang na gnyis su med pas bya //
rang rang thabs dang ldan par brtsam //
bar chad dag ni 'byung ba na //
thabs dang ldan pas bskyed par bya //
lus la brten pas sems gang ste //
phyi nang bde chen rgyas par bya //
de nas nam mkha'i mtha' thug par //
khyad par bar chad med par gnas //
goms pa'i rim dang byin rlabs las //
mkha' 'gro gsum gyi snang thob nas //
zhing khams phyogs bcu rdul snyed bcas //
bde chen zag pa med par gnas //
dang po byin rlabs smad thob nas //
rdo rje 'dzin pa mtha' thug pa //
tshes nas bcu drug mthar phyin ltar //
man ngag stobs kyis shes par bya //
lung dang rigs pa la sogs pa'i //
yid dpyod tshad ma ring spangs nas //
nyams myong tshad ma la brten pas //
rim spangs tshe 'di nyid kyis 'grub //
las dang skal ba dman pa dang *//
bla ma thabs la rgyab kyis phyogs //
log pa'i skye bo'i dbang song ba'i //
gang zag 'di dag rnam par spangs //
thabs dang ldan pa'i rnal 'byor gyis //
mi spyad pa ni gang yang med //
mi bya ba yang yod min te //
bza' dang mi bza' cung zad med //
'di la sdom dang mi sdom med //
thams cad mnyam pa nyid sbyor bas //
bya dang mi bya kun las 'das //
snang srid 'dod yon lngar gnas te //
bde chen rigs ma kun nas dag / ma lus yid 'phrog tshims byed pas //
sgo gsum phyogs su gtad du med //
bya med bya las 'das pa yi //
rjes su mi dmigs de bzhin nyid //
ma bcos rang rig yul dang bral //
gang du blo gtad gang 'dzin med //
ma bcos thabs kyis bder bzhag pas //
rang byung ye shes mtha' dbus med //
gcig dang du ma kun bral bas //
thams cad ma lus chos kyi sku //
bden gnyis tha snyad las 'das pa'i //
ma skyes rang rig byang chub sems //
yi ge tshig dang ming spangs pa'i //
brjod bya ma lus rdzogs par snang *//
zhes nyid la nyid bshad do //
sgyu 'phrul rgya mtsho'i rgyud las / snod byin gyis brlabs pa'i le'u ste bcu pa'o //
//
de nas de bzhin gshegs pa nyid //
gcig dang du ma kun bral ba'i //
dgyes pa chen po'i bdag nyid kyi //
tshogs kyi dkyil 'khor bstan par @#//
mdzad //
phyogs bcu dus bzhis bsdus pa yi //
sangs rgyas dkyil 'khor ma lus pa //
tshogs gnyis las byung bsam mi khyab //
rang byung 'khor lo mngon rdzogs pa //
dngos po'i 'jig rten mtha' yas pa //
sku gsung rdo rje gyur pa ni //
dngos por snang ba thams cad nyid //
rang byung sgyu 'phrul rgya mtshor bstan //
thabs dang shes rab dbyer med pa'i //
phyi nang gsang bar 'jug pa yi //
rtog pa bzhi la rtogs goms nas //
ma lus lhun rdzogs dbyer med snang *//
don dam kun rdzob dbyer med pa'i //
chos nyid dbyings su tshul gcig pas //
ma lus rang snang chos thams cad //
ma lus byang chub sems su rtogs //
sku gsung thugs nyid rang snang ba'i //
ma lus gsung gi rgyan du rtogs //
thams cad gsung gi yi ge ste //
thabs dang ldan pas rgyas btab bo //
de nyid dbyer med byin rlabs las //
de nyid de yi byin rlabs te //
gnyis med tshul gyis rang snang bas //
byin rlabs ngo mtshar bsam mi khyab //
rang byung rang snang chos 'di dag / gnyis med rang rig ma skyes par //
gsal bar mngon sum the tshom med //
rtog pa kun gyi mchog tu bshad //
dngas ma las byung thig le yis //
zin dang ma zin khyad par las //
'das dang ma 'das rang snang bas //
bde chen nang du ro gcig pa'o //
rang byung 'khor lo'i rim pa las //
gsung gi dkyil 'khor rang snang ba //
skye dang ma skyes dbyer med pas //
yig 'bru'i tshul dang nges par brjod //
gang du thabs kyis byin gyis brlabs //
gnas dang rtogs pa'i ngo bo yis //
rim pa'i tshul gyis byin brlabs pa'i //
'di dag byin gyis brlabs nyid de //
gsang ba de nyid nges pa yi //
rig pa'i phyag rgya mngon gsal bas //
sgro dang skur pa zhi ba yi //
de kho na nyid mngon du snang *//
thabs dang shes rab dbyer med pa'i //
bde ba chen po'i ro nyid ni //
ma lus 'dus pa'i rang bzhin te //
gnyis med gnyis las gang gyur pa //
de nyid thig le'i bdag nyid do //
sgra dbyangs gsung gi bstan pa rnams //
gnas bzhi thig le'i byang chub sems //
thabs dang shes rab gnyis med pas //
mi zad 'khor lo gsum du snang *//
gnas dang thabs dang sbyar ba yang *//
gsang ba'i byin rlabs rang snang ba //
thams cad bde ba chen po ste //
de yi byin rlabs nyid snang ngo *//
sgro skur med pa'i bstan pa nyid //
bde chen rlung gi sbyor thabs kyis //
snang srid phyi nang chos rnams kun //
bde chen sgyu mar mngon sum snang *//
thabs dang shes rab gnyis med pa'i //
yul dang dbang po rnam shes dang *//
dus dang mtshan mar bcas pa yi //
'dul thabs nyid kyi rang bzhin gyis //
thams cad rang gi thabs bzhin du //
bde ba chen po'i dkyil 'khor snang *//
de nyid sgrub @#//
pa'i yo byad lnga //
ma nyams gsal bar rab spyad na //
bdag gzhan ji snyed snang ba rnams //
ma lus dag pa'i ngo bor 'gyur //
de tshe las kyi gzungs ma bzhi //
rig pa'i rtsal las grub pa ste //
gnas skabs rim par sbyor ba yi //
lhun grub nyid la the tshom med //
bsnyen dang nye bsnyen sgrub pa dang *//
sgrub pa chen po'i rim pa yi //
sbyor ba bzhi ni brtsam par bya //
bde chen thugs kyi dkyil 'khor gyis //
rgyal ba'i dkyil 'khor ma lus pa //
dgyes mnyam thim pa'i ro ldan pa //
thabs dang ldan pas blangs spyad pas //
gang 'dod 'bras bu phun sum tshogs //
bdag gzhan phyi nang las byung ba'i //
ma lus bsgral bya thams cad ni //
so so bya ba kun snang yang *//
kun gyi rang bzhin de bzhin nyid //
bdag nyid gsal bar mngon bsgoms te //
ting 'dzin thabs kyis mngon bsgral te //
'jigs pa chen po'i sa thob nas //
brtul zhugs mnyam pa'i thabs kyis ni //
bde chen ma skyes sras su brlab //
kun bzang thugs dang gnyis su med //
phyi nang gsang ba'i rang bzhin gyis //
snod bcud rgyud rnams dag pa ni //
bde ba chen po'i zhing khams nyid //
ma lus dag pa nyid du gsal //
sku gsung thugs la rab gnas shing *//
cho ga rdzogs par shes pa yi //
gnas dang longs spyod ci 'tshams par //
bde ba chen po phongs med par //
longs spyod ldan zhing dka' thub spangs //
gnas dang longs spyod rgyan rnams dang *//
'byor pa ci bder brten pa ni //
gang yang 'grub ste gzhan du min //
longs spyod dga' bas mi gdung zhing *//
yab yum 'dod pa lngar ldan pas //
brtson pa'i tshul bzhin rab bsgrubs na //
rdo rje'i lus dang rnam smin du //
tha mal 'di yis 'grub par 'gyur //
sa nas sar ni mngon 'phel ba //
bla ma thabs dang gzungs stobs kyis //
gong bzhin las skal dag pa ni //
myur du bar chad med par 'grub //
las dang dngos grub phra mo dag / chu rlabs lta bur rang snang ba //
byin rlabs sngags dang ting 'dzin gyis //
ji ltar 'dod par 'byung 'gyur te //
nga rgyal zhen pa'i tshul dang bral //
las dang dngos grub thams cad la //
zhen chags sbyor ba kun spangs la //
bdag nyid chen po'i sbyor tshul gyis //
'di ni ci bder 'grub par bya //
thabs dang shes rab ldan pa yis //
ma chags thabs kyi sbyor ba ni //
yengs pa med par rab bsgrubs na //
myur du 'grub ste gzhan du med //
rnal 'byor bsgrub pa thams cad la //
gnyis med sbyor ba khyad par che //
gang du 'di yi thabs ldan pas //
ji ltar spyad kyang 'grub par 'gyur //
ma chags pa la chags spyad pas //
chags pa nyid kyang 'grub 'gyur te //
spyod lam kun tu gnas pa yi //
'di yis 'grub ste gzhan du min //
bde chen @#//
phyag rgya'i rnal 'byor dang *//
lhun grub la gnas cho ga bzhin //
dus dang rang rang skal ba bzhin //
le lo the tshom med brtson pas //
rab 'bring tha ma ji bzhin 'thob //
'thob bya kun gyi ngo bo ni //
rang byung gsal ba'i snying po ste //
gzung 'dzin tha dad kun gyis stongs //
byang chub nam mkha'i rang bzhin no //
thabs dang shes rab dbyer med pa'i //
dkyil 'khor sna tshogs 'bar ba nyid //
bde chen sku gsung thugs nyid de //
rang byung nyid las gzhan ma yin //
thog med dus nas rab sbyangs pa'i //
skal ldan dam las ma nyams pas //
rang rang cho ga bzhin bsgrubs na //
sangs rgyas tshe 'dis 'grub 'gyur na //
rig 'dzin sa la smos ci dgos //
rang rang goms pa'i thabs nyid de //
mos dang 'tshams pa'i khyad par blta //
gzhan du cho ga nyams par 'gyur //
dpal ldan rang gi dam tshig 'dis //
bskal pa bye bar mi 'grub pa //
nyi shu lnga ldan lhun grub sa //
skye ba 'di la the tshom med //
bya ba byed la ma chags shing *//
gnyis med sgyu mar gsal goms na //
dka' thub gdung ba kun spangs pas //
'di nyid la ni dga' bar 'grub //
ces nyid la nyid bshad do //
sgyu 'phrul rgya mtsho'i rgyud las //
tshogs kyi 'khor lo gsang ba'i le'u ste bcu gcig pa'o //
//
de nas bcom ldan de bzhin gshegs //
sgyu 'phrul drwa ba dgyes chen pos //
bskal pa brgya stong dpag med du //
rnyed par dka' ba'i 'bras bu ste //
sgyu 'phrul lam la brten pa yis //
tshe 'dis 'bras bu thob phyir bshad //
gsang sngags lam la gnas byas shing *//
thabs dang shes rab dbyer med pas //
mtshan ma'i bya ba spangs pa yis //
'di'am bar mar chos sku thob //
gang du bden gnyis dbyer med pa'i //
don la gnas pa'i rnal 'byor pas //
byed pa sdom pa'i man ngag gis //
phyi nang dngas snyigs 'byed pa'i rlung *//
snying po a la phog pa yis //
bde chen stong pa'i thig ler mnyam //
snyigs ma'i bag chags sangs gyur nas //
bde chen nam mkha'i mtha' ltar rgyas //
thabs dang shes rab nyi zla'i bcud //
bsnyen bsgrub bzhi la goms pa yis //
rang nyams rtags dang rtsa rlung gi / dug gis dug nad sel ba ltar //
lhan cig skyes pa mngon du 'char //
de nyid bde la mi rtog pa'i //
bar chad spangs pas 'grub pa yis //
mun pa snang bas gsal ba ltar //
ma lus bde ba chen por snang *//
bdag gzhan bral ba'i bde chen gyis //
nam mkha' 'od kyis gang ba ltar //
dug gsum ma spangs nan tan bya //
gsal bar mngon du nan tan bya //
mngon du gsal nas ma bsgoms par //
dbye ba med par gsal bar bya //
bde chen nam mkha'i mtha' mnyam pa //
bskal pa rdul snyed 'phel 'grib dang *//
'gro 'ong @#//
med pa'i ngo bo ni //
bde ba chen po'i rdo rje 'chang *//
thog ma mtha' ma med pa ni //
sangs rgyas kun gyi rang bzhin nyid //
dang por rang bzhin skye med pa'i //
mi dmigs pa las 'das pa yi //
de bzhin nyid de ma bcos pa'i //
rang bzhin nges par rtogs par bya //
chos rnams rang bzhin dngos med pa'i //
bdag gzhan dngos 'dzin zhen bral ba'i //
de bzhin nyid ni ma bcos pa'i //
rang bzhin ngang gi rnam par bsgom //
dngos dang dngos med zhen bral ba'i //
rang bzhin ye shes kun snang 'od //
nam mkha' lta bur phyogs med pa'i //
sgru ma lta bur bsam par bya //
rig pa sgyu ma'i rang bzhin las //
thabs dang shes rab nyi zla'i gdan //
hUM bcas rdo rje 'od du 'bar //
phra mo rdo rje sems dpa' 'am //
gang yang rung ba'i yab yum bsgom //
gang rung phra mo'i rang bzhin las //
tshad dang ldan pa'i phyag rgya ste //
skyon dang bral bas rtag bsgoms shing *//
de dag gsal zhing brtan par bya //
gnas lnga dang ni gnas gsum dang *//
gnas gcig phyag rgyar gsal bar bsgom //
de nas sangs rgyas rgya gcig las //
thabs dang shes rab phye ba yis //
brgyad cu gsal bar bsgom par bya //
de nas ye shes lnga sogs pas //
sku gsung thugs la nan tan bya //
ye shes sems dpa' goms gyur nas //
rigs bzhi'i sems dpa' yab yum dang *//
kun bzang yab yum sgo bar bcas //
sprul sku la sogs de bzhin gshegs //
de nas rgyang grags dpag tshad dam //
nam mkha'i dbyings ni bsam yas par //
sangs rgyas dkyil 'khor sna tshogs par //
'jigs dang bcas pa'i tshul bzhin bsgom //
gang du gang ltar mdzes pa yi //
spyod pa rim bzhin brtsam bya ste //
dang po bya ba bral ba ste //
de nas thugs rje chen po nyid //
gsum pa rtse gcig ldan pa ste //
tha ma tshogs kyi spyod pa ni //
rim pa bzhin du legs par spyad //
thabs dang shes rab ldan pa yis //
yid 'ong rab dben sa phyogs su //
bdag dbang bar chad med pa'i gnas //
dge zhing bkra shis phun sum tshogs //
bza' btung ro mchog ldan pa dang *//
glu gar rol mo tshig stabs bro //
rgyan dang bgo ba phun sum tshogs //
thabs dang shes rab nyi zlar ldan //
glu tshig sgra dang ldan pa yis //
tshe la dbang bsgyur gnas thob nas //
goms nas phyag rgya'i rigs su nges //
lhun gyis grub pa'i sa las ni //
bcu drug rgyun gyi sangs rgyas sa //
dri can dman pa'i gang zag la //
rdo rje 'dzin pa'i dbang bskur bas //
zhing dang longs spyod ting 'dzin stobs //
nam mkha'i khams dang mnyam pa yis //
'bras bu lhun grub ngo bor 'gyur //
gzhan du bsod nams chung ba yis //
sangs rgyas kun gyi sku gsung thugs //
gcig tu sbyor ba'i ngo bo nyid //
yab yum sbyor @#//
ba gcig tu bsgom //
phyogs bcu dus bzhi'i ngo bo nyid //
ngo bo gcig dang tshul gcig dang *//
sku gsung thugs ni gcig bstan nas //
byin rlabs dngos grub stsol bar mdzad //
dpag tu med pa'i rgyal ba rnams //
sku gsung thugs su snang ba yi //
mi zad 'khor lo rang snang don //
ngo bo gcig tu 'dus par 'gyur //
de dag nyid kyis thob 'gyur bas //
khyad par gzhan nas yod ma yin //
sangs rgyas zhing khams dpag med pa'i //
rang byung byang chub snying po ste //
'khor lo yi ge kun 'dus pa //
thob pas sna tshogs 'phro bar 'gyur //
sangs rgyas kun gyi sku gsung thugs //
til 'bru rdul phran grangs mnyam par //
rang byung ye shes nyid kyi gzugs //
de ma thag par thob par 'gyur //
sgyu 'phrul drwa ba mngon rdzogs pa'i //
ye shes rgya mtsho zag pa med //
che ba kun rdzogs gsang ba'i don //
bla med thabs chen 'bras bur gnas //
zhes nyid la nyid bshad do //
sgyu 'phru rgya mtsho'i rgyud las / gsang ba'i theg pa'i lam bstan pa'i le'u ste bcu gnyis pa'o //
//
de nas de bzhin gshegs pa nyid //
gsang ba'i longs spyod byang chub sems //
dgyes pa chen pos tshim mdzad nas //
gsang ba'i don 'di bstan par mdzad //
gang du gsang ba'i rang bzhin ni //
phyogs cha mtshan ma las 'das pa'i //
rang rig brjod pa'i yul 'das pa //
dngos med dngos po kun gyi gnas //
'di nyid kun gyi yul yin pas //
rang bzhin brtags dang bsgribs pa yis //
la las dmus long ji bzhin du //
bye brag yul du ma gyur te //
tha mal zhen pa'i rang rgyud pa //
'di ni 'jig rten phal pa nyid //
rang bzhin ngo bo la sogs pa //
byed pa med cing gnyen po med //
gdod nas rang shugs kyis 'grub pa //
ther zug rtag pa rang rgyud pa //
gang yang med par glo bur du //
snang ba 'jig rten 'di dag ni //
sngon med phyis med gdod nas snang *//
phyis snang bar yang ji ltar rung *//
la lar tha dad rtog pa ste //
chos kyi bdag la dngos por 'dzin //
la la bden gnyis rkyen byas nas //
rten 'brel 'khor lo 'gog par byed //
la lar tha dad mi gnas te //
rig pa'i rgyun ldan mi rtog 'dod //
gzhan dag rig pa rnam med de //
nam mkha'i dkyil ltar dmigs pa med //
la lar sgyu ma'i don la gnas //
la lar cha shas med pa yi //
mtha' yi spros pa rnam par bcad //
gang la gnyen po kun dang bral //
gnyen po'i don ni mtha' la gnas //
la las las dang bya ba dang *//
dka' thub sdom pa'i tshul la gnas //
la las lta spyod tha dad pas //
bsgom dang spyad pas 'bras bu 'dod //
la las byin rlabs rnal 'byor gyis //
bsgoms pas 'bras bu thob par 'dod //
rang bzhin gsang ba'i mtshan ma nyid //
rdo 
[(]3[)]@#//
rje theg pa'i snying po ni //
yi ge sgra tshig las 'das pa //
gsang sngags kun gyi ngo bor 'dod //
'di ni sangs rgyas thams cad kyi //
bka' rgyud theg pa'i snying po ste //
gab sbas gsang ba'i rang bzhin pas //
rtog ge pa yi yul ma yin //
sangs rgyas sras dang bcas pa yi //
thabs dang cho gas byin brlabs pa'i //
slob dpon thabs kyis shes gyur te //
dman pas rtogs goms yul ma yin //
thog ma mtha' ma med pa yi //
gdod nas dbyer med gsum ldan pa'i //
gang du rtogs goms gsal ba yis //
sgo gsum rang lhar gsal ba la //
bzhi bcu rtsa gnyis dag tu bsgoms //
sku gsum rdo rje gsum las byung *//
ye shes lnga yis rgyas btab la //
thugs kyi dkyil 'khor bzhi bcu gnyis //
gzhan yang de bzhin shes par bya //
phung po 'byung ba rnam shes dang *//
yul dang dbang po dus su bcas //
'khor lo gsal bar brtags byas te //
ma lus sku gsung thugs kyi ngang *//
zag med ye shes thig le la //
ye shes 'bras bu lhun gyis rdzogs //
bdag nyid rig pa rang snang ba'i //
snying po rdzogs pa'i thig le la //
ma lus chos kun rang snang bas //
ye shes sgyu ma'i dkyil 'khor nyid //
nam mkha'i mtha' ltar khyab par snang *//
gsang ba'i thig le chos kyi dbyings //
dus gsum rgyal ba kun gyi dngos //
phyogs bcu'i dkyil 'khor rgya bral ba'i //
sku gsung yon tan phrin las thugs //
rang byung snying po gsal mthong bas //
'bras bu ye shes lhun rdzogs pas //
thob bya gzhan na yod ma yin //
rang byung snying po'i dngas ma la //
byin rlabs rtogs pa'i dkyil 'khor gyis //
gsal ba la ni goms byas pas //
thig le dngas ma ma lus byung *//
ye shes lnga rdzogs dkyil 'khor nyid //
zag med bde ba'i dkyil 'khor gyi //
nam mkha' lta bur khyab par gnas //
rang byung thig le mi shigs pa //
'byung bzhi thams cad kun gyi rgyu //
'byung ba'i dngas ma kun gyi yum //
chen po rgyal ba'irang bzhin nyid //
byang chub sems dang dbang po dang *//
yul dus yan lag bcas pa nyid //
rangabyung rten gyi thig le yis //
nam mkha'i gzugs can skye ba med //
tha mal 'byung ba la brten nas //
lhag pa'i ro la thugs kyis blta //
snying po thig ler mnyam sbyor bas //
bde ba'i dkyil 'khor bsam mi khyab //
rang byung thig le 'pho 'gyur med //
gzhi la rang bzhin thim pa yi //
zag med bde ba'i dkyil 'khor tshogs //
sgyu ma'i dkyil 'khor bde ba'i mchog / gsang ba thig le kun gyi dbyings //
sangs rgyas dkyil 'khor lhun rdzogs pa //
che ba'i yon tan bsam yas pa //
kun gyi ngo bor rang shar ba //
ma lus zhal mthong dbang bsgyur bas //
'bras bu grangs 'das lhun gyis rdzogs //
rgyan @#//
dang che ba'i yon tan nyid //
rang byung don goms mthar phyin pas //
thugs rje rang snang dkyil 'khor nyid //
phyogs med zhing khams mtha' yas par //
rdzogs pa'i zhing khams sna tshogs spyod //
thabs dang shes rab lhun rdzogs pa'i //
dbyer med gnas pa'i dkyil 'khor gyi //
thig le bcud 'dus rten nyid la //
bcu drug lnga 'dus rnam par bsgom //
thabs dang shes rab dbyer med pa'i //
thabs kyi cho ga las byung ba //
gcig la'ang ye shes lnga rdzogs pa //
zag med khyab pas mtha' dbus med //
gsang ba'i thig le lhan cig skyes //
bde ba'i longs spyod kun gyi dbyings //
'jug sgo bzhi yi phyag rgya las //
'byung bzhi rigs kyi yum du snang *//
phung po bde bar rgyas btab pas //
dbang po yul sems rang bzhin thabs //
kun bzang rig pa'i dkyil 'khor la //
lhan cig skyes pa'i rang bzhin gyis //
rten dang brten par mnyam sbyor bas //
ye shes lnga ni rang gsal bas //
bde ba'i ye shes dgyes pa che //
ma bsgoms bde ba'i longs spyod kyis //
bde chen sgyu ma'i mtshan nyid gsal //
bde ba'i rol mo bsam yas pa //
gsang ba'i thig le ma skyes pa //
kun gyi rang bzhin gnyis su med //
phyogs bcu dus bzhi mtha' yas pa //
rgyal ba'i che ba ma lus pa //
lhan cig skyes par zhal mthong zhing *//
thig ler rlung sogs dbang bsgyur bas //
ma lus ye shes bde mchog yin //
rang byung ye shes dkyil 'khor la //
zag med dkyil 'khor rang gnas nyid //
mthong goms rdzogs pas lhun gyis grub //
ma spangs rang la lhun grub pas //
ma lus dkyil 'khor rgyan du gnas //
'byung 'jug med pa'i dkyil 'khor la //
che ba'i yon tan lhun rdzogs pas //
phyogs bcu nam mkha'i mtha' thug par //
thugs rje'i dkyil 'khor phyogs med snang *//
bya byed med pa'i tshul gcig pa //
rang byung snying po dkyil 'khor mchog / thun mong thun mong ma yin pa //
shes rab yum la mnyam sbyar nas //
rang byung 'bras bu lhun gyis grub //
bskal pa rdul snyed grangs 'das nas //
mos dang sbyangs pa'i rang bzhin gyi //
gsang ba'i don la gang zhugs pa //
tshe 'dis rgyal ba nyid du 'gyur //
'das dang da ltar ma 'ongs pa'i //
rgyal ba'i sku gsung thugs kyi bcud //
'dus pa'i gsang chen 'di yin te //
lam gyi dam pa nye lam yin //
'jig rten drug gi phyogs dag na //
rgyal ba'i dkyil 'khor rdul phran snyed //
bstan pa phyi nang gsang ba kun //
sgyu 'phrul drwa ba las 'phros te //
lam gyi dam pa nye lam yin //
thabs dang shes rab gnyis med dang *//
bya ba spyod dang rnal 'byor dang *//
rnal 'byor chen po bla med pa //
ma lus 'dus shing 'byung ba'i phyir //
dngos grub brlabs chen kun 'byung @#//
ba'i //
sgyu 'phrul rgya mtsho'i rgyud chen 'di //
mos dang mthong dang bris pa dang *//
bklags pa tsam gyis 'grub 'gyur na //
rtogs dang goms pa'i sbyor ba yis //
'bras bu thob par smos ci dgos //
rang byung dkyil 'khor kun 'dus pa'i //
rgyud chen sgyu 'phrul drwa ba ste //
rgyud kun gyi ni bdag po mchog / snying po las ni snying po mchog / ces nyid la nyid bshad do //
sgyu 'phrul rgya mtsho'i rgyud las / gsang ba'i don bstan pa'i le'u ste bcu gsum pa'o //
//
de nas bcom ldan dgyes pa chen po //
rang bzhin lhun gyis grub pa des //
gdul bya'i bsam pa sna tshogs phyir //
'bras bu'i cho 'phrul snang bar mdzad //
ji snyed rang byung dkyil 'khor rnams //
bya byed med pa rang snang bas //
thig le chen por lhun rdzogs pa'i //
bdag gzhan dbyer med de bzhin nyid //
phyogs bcu rgya yang ma chad pa'i //
bde chen longs spyod dpag tu med //
zhing khams 'khor dang che ba nyid //
rang snang 'khor lo rang snang nyid //
ma lus rang snang sku yi tshogs //
bsam yas rdul dang til gang bzhin //
gang mos blo la snang byed pa //
gdul bya mos pa'i don du zad //
gang du ma bcos de bzhin nyid //
rang gi ngo bo gsal 'gyur pa //
kun gyi rang bzhin rkyen bral ba //
snga phyi med par kun mkhyen mchog / dus gsum phyogs bcu mtha' yas kun //
dbyer med rdo rje nyid snang bas //
phyogs med byin rlabs gnyen po bral //
dus gsum 'du 'bral med par bzhugs //
mi phyed rdo rje'i rang bzhin la //
brjod bya'i rang bzhin lhun rdzogs pas //
dbyer med ngo bo kun snang bas //
mi phyed gsung ni kun gyi mchog / tshig dang yi ge kun bral bas //
ma brjod dgongs pa brdas bstan pas //
mnyam pa chen po'i tshul du ston //
rang byung ye shes byin rlabs ni //
gcig dang du ma las 'das pa'i //
nam mkha'i dbyings ltar gnas pa yi //
dgongs pa chen por brdal ba nyid //
rang rig skye ba med pa las //
ji snyed chos sku rang snang ba //
mtha' dbus spros pa bcad pa yi //
de bzhin nyid kyis gsungs pa med //
thugs rje byin brlabs rang snang ba //
sgra dang dbyibs la sogs pa rnams //
mtshon pa thabs ni dpag med du //
thugs rje byin rlabs snang bar 'gyur //
sangs rgyas kun gyi yon tan mchog / sku dang gsung thugs yon tan las //
rgyal ba rigs lnga snang mdzad de //
re re zhing khams gdan sogs snang *//
rang byung dmigs med byang chub sems //
sangs rgyas kun gyi thugs chen po //
rnam dag dri med 'od gsal bas //
mkhyen pa'i ye shes bzhir gsal nas //
thams cad gdod nas dbyer med pas //
gang dag de ltar mkhyen pa yis //
bdag gzhan bya byed med pa yis //
phrin las lngar @#//
ni snang bar 'gyur //
steng 'og brten pa las byung ba'i //
ye shes brten pa de bzhin nyid //
sku dang gsung dang thugs 'khor lo //
yon tan kun gyi las dang sbyar //
dbyibs dang yi ge rang bzhin las //
nam mkha' lta bu'i lnga rdzogs pa //
zag med yon tan lhun rdzogs pa //
byas pa med par rnam bzhi rdzogs //
rang byung 'bras bu rten bral ba'i //
ngo bo dbyer med de bzhin nyid //
bzhon pa rlung gi stobs bral bas //
thig le 'gro 'ong 'du 'phro med //
dbang bsgyur phung po 'jig med pas //
'byung bzhi 'du ba'i tshogs dang bral //
rig pa rlung la dbang bsgyur bas //
sdug bsngal chu bo'i 'jigs dang bral //
ye shes ting 'dzin las las 'grub //
shes rab stobs sogs mnyam sbyor bas //
'phel 'grib thig le 'byung 'jug med //
tshe dang lus dang bde ba dang *//
ye shes zag med zungs ldan pas //
ma lus zhing sogs dag pa ste //
bdud bzhi skye sogs bar chad med //
'byung bzhi dngas ma la brten pas //
rig pa'i bde chen bar chad med //
rnam rtog 'gyu ba'i rlung dngas pas //
bde chen nam mkha'i mtha' ltar gnas //
tha ma'i dbang la rang snang bas //
zhing khams rgya mtsho rdul snyed kyi //
thabs dang shes rab mnyam par gnas //
dri can nyid la dbang bskur bas //
shes bya'i dkyil 'khor kun sad de //
rmongs pa sangs ltar mngon sangs rgyas //
de nas nam mkha'i mtha' thug par //
bde ba chen po'i sku nyid dang *//
chos kyi 'khor lo bskor mdzad cing *//
bde chen mi rtog gsal ba'i thugs //
zhing khams phyogs bcu'i rdul snyed du //
yon tan bsam yas mngon bstan nas //
gdul bya'i don ni ji snyed pa //
ma lus mdzad pas tshims par mdzad //
lam dang mdzad pa zhing khams dag / sa dang khams dang mthun par snang *//
snod bcud rgyud zhen dri ma gsum //
nyi zla sems mthun mtha' yang 'gro 'ong gis //
gnas su 'dren pa'i lam nyid kyis //
dag pa yab yum ye shes gsal //
thabs dang shes rab dbyer med pa'i //
'khor 'das dbyer med rang bzhin la //
'bru gsum mtshams nas rang zlog pas //
thabs la brten pa'i gar bskyod pas //
ma skyes lhan cig skyes par gsal //
rten can rlung dang thig le la //
rang byung goms pa'i blo yis blta //
rkyen dang bral bas mngon gyur na //
sems kyi thig le 'chor ba med //
rang byung bde ba mngon sum ste //
goms dang thugs rje rang snang ba'i //
'dod yon longs spyod sna tshogs la //
lha mo rol rtsed stong gi bdag / grangs med 'khor lo'i tshul bskor bas //
ma g.yos bde ba kun khyab can //
phung sogs rtogs pa thams cad kun //
bde chen ye shes lnga ru gsal //
de nyid bcu gsum sangs rgyas sa //
ye shes dbyings nyid rang gnas @#//
pa'i //
khams gnyis 'dus pa'i thabs las skyes //
skyes pa nyid na bdag tu gsal //
thabs la mkhas pa'i khyad par gyis //
gang la 'dul ba'i tshul snang ba //
yang dag log pa yod med kyi //
shes rab spyan gnyis yul gcig kyang */ thabs lus kyang *//
sA lu phug bgrod snang med bzhin //
ldog med stobs su rdzogs pa nyid //
dang po 'jug pa'i rim pa nas //
mtha' ma mthar phyin rdzogs bar du //
phyi nang gsang sogs ji bzhin par //
skye 'gag gnas dmigs 'gro 'ong gis //
g.yo sems skyes la mos spyad kyang *//
zab mo bsgrags pas bskyed rim brtan //
smon lam 'dod yon 'jug pa yang *//
gnyis med don la sdang ba med //
gnas pa dang ni mnyam gsum gyis //
yid ches shes rab 'phel bar byed //
rgyun du gnas pa'i spros bcas tshe //
mthar lam nyid la sbyor ba'o //
bsgrub pa'i rgyu yis mi ldog pa //
de goms phyi ma'i rig rigs kyang */ las bstan //
lhun grub phyi tshe yongs su rdzogs //
thabs dang shes rab mnyam sbyor bas //
bde ba thig le rdzogs skyes pa //
rang bzhin med pa'i sgyu mar 'gag / de nyid ma skyes dbyer med gnas //
gnyis med rtogs pa gang dmigs pas //
'gro 'ong med pa'i 'bras bu 'char //
bslad pa'i tshig bral sgro skur med //
rgyu rkyen 'bras bu bdag po dang *//
gnyis med don las mi g.yo zhing *//
'brel tshang 'khrug bsnol bka' brgyud yin //
zhes nyid la nyid bshad do //
sgyu 'phrul rgya mtsho'i rgyud las / dngos po lnga gtan la phab pa'i le'u ste bcu bzhi pa'o //
//
de nas bcom ldan dgyes chen po //
'dul ba'i bsam pa la dgongs nas //
dkyil 'khor rdul snyed bcas pa dag / khro bo dpag tu med par gyur //
gang phyir gdul bya dpag med dag / khro bos 'dul ba'i don phyir ro //
kha cig sdang sems ldan pa la //
sku gsung thugs su ldan pa yi //
thabs mkhas skyon dang bral ba yi //
zhe sdang khros pas 'dul bar mdzad //
kha cig chags shing zhen pa ste //
thabs dang shes rab dbyer med pa'i //
'dod chags rmongs par thim mdzad nas //
chags pa khros pas 'dul bar mdzad //
la lar blta dang cho ngang las //
ting 'dzin zhing khams cho 'phrul gyis //
'pham zhing nga rgyal zil mnan pa //
log pa'i ri bo brtas mthong nas //
log pa'i ri bo tshar gcod cing *//
thog ma mtha' ma'i dus med pa //
rang byung sgyu 'phrul 'gag pa med //
thabs mkhas phan pa'i gnod byin gyis //
'jig rten sgo gsum bya ba la //
'jigs dang re dogs med pa yi //
mi bya ba ni gang yang med //
ting 'dzin bye ba sa ya dag / dpag med che bar kun sprul nas //
mtshan ma'i che ba zil mnan nas //
thabs mkhas yid 'pham 'phrog par @#//
mdzad //
stong gsum khrag dang dur khrod dang *//
dga' dang mi dga' 'jigs byed pa'i //
ma lus dur khrod ro gling du //
stobs kyis gdug pa zil gyis gnon //
'jig rten khams ni ma lus par //
g.yo zhing 'khrug dang ldeg pa yis //
gdug pas spa bkong 'jigs mdzad nas //
bskal pa me ltar rab 'bar zhing *//
'jigs byed chen po rgyan gyis bzhugs //
'di ltar ma lus zil gnon pa //
nga rgyal khros pas 'dul bar mdzad //
de nas sangs rgyas thams cad ni //
ma lus 'dus pa'i bdag nyid des //
ma lus byin rlabs gsal bya'i phyir //
gnyis med sbyor ba'i thig le yis //
ma lus khyab par gang mdzad nas //
thig le rdul phran 'phros pa yis //
dag pa bde chen lhun grub par //
thams cad byin rlabs gsal ba yi //
ma lus dkyil 'khor chen por gnas //
dpal ldan 'dus pa'i ngo bo las //
rigs lnga'i tshul 'di rnam par 'phrul //
la lar rdo rjes sbyor mdzad cing *//
la lar kun gyi re ba skong *//
la lar ma chags skyon bral nyid //
la lar cho 'phrul mtha' yas ston //
ye shes phra rags gnyis su med //
bde chen rig pa'i stobs 'phel bas //
shes pa brgyad ni rang ldog pas //
bde chen rig pa kha bltas nas //
rang rang las dang skal bar gnas //
bde chen rol pa rang snang bas //
yul rnams gnyis med 'dres pa nyid //
rdo rje bde chen phra man nyid //
yul sems phyi nang thig ler gsal //
'khor 'das gnyis med mtshon par mdzad //
thabs chen gsang ba la brten nas //
rang byung gsang ba'i nyi zla'i 'od //
dbab dang bzung dang gnas bcing zhing *//
rang rang gnas su slar son pas //
mi shes yul las 'das pa yi //
bde chen gsal ba'i sku gsung thugs //
ma lus dkyil 'khor chen por gsal //
gang du yid las 'das pa yi //
bde chen dkyil 'khor mtha' dbus med //
rten med thig le 'gro 'ong spang *//
rang byung gnas pa'i snying por thim //
phyi nang yul sems kun bral ba'i //
rang byung sgyu 'phrul drwa ba ste //
thabs chen mi dmigs chos kyi dbyings //
sgyu 'phrul drwa ba'i dkyil 'khor ro //
rang bzhin thabs dang shes rab las //
bde chen rang bzhin gsal bar 'char //
phyogs bcu'i 'jig rten snod bcud bcas //
bde chen thig le'i dkyil 'khor snang *//
rjes su 'dzin pa bzhi ldan zhing *//
yul sems lus dang dus bzhir bcas //
rdo rje 'dzin par byin brlabs shing *//
gsang ba'i don du gnyis su med //
rdo rje nyi ma nub nas ni //
rang byung dpa' bo'i zla ba nyid //
sgrib byed med pa'i tshul du 'char //
ma lus dbyer med tshul du gnas //
sgyu 'phrul drwa ba mngon rdzogs pa //
thog mtha' med pa'i rdo rje sems //
snying po gnyis med bde chen por //
rang byung gnyis med @#//
don du gsal //
rang byung gnyis med thig le yis //
ma lus stong par mdzad pa yi //
rdo rje khro bo'i phrin las te //
za byed ces kyang bshad pa yin //
gang du rgyu ba kun zad pa'i //
phyi nang gsang ba'i thig le ni //
rten dang brten par bcas pa ni //
zag med bde chen ngang du thim //
rang rig dngos dang dngos bral ba'i //
mtha' dbus gzung 'dzin yul 'das pas //
skye med bde chen chos kyi dbyings //
bden pa dbyer med don du gnas //
tshig dang yi ge las 'das pa'i //
bde chen lhan cig skyes pa ni //
gang gis mtshon pa las 'das kyang *//
dbang dang man ngag stobs las kyang *//
thabs dang shes rab 'brel ba yi //
rang byung ye shes bde chen ni //
rang bzhin sbyangs las snod gyur pa'i //
skal ldan rnams kyi spyod yul te //
las ngan sgro skur dbang byas shing *//
rmongs sogs dman pa'i yul ma yin //
gsang ba thabs chen snying po'i rgyud //
sangs rgyas kun gyi gsang chen 'di //
bde chen nam mkhar kun gsal nas //
yin dang ma yin yul las 'das //
phyogs bcu'i rdul snyed sangs rgyas kyi //
thugs kyi thugs te thugs kyi mchog / ma lus gsang mchog rgyan gyis mdzes //
de ldan rgyal sras de bzhin gshegs //
zhes nyid la nyid gsungs so //
sgyu 'phrul rgya mtsho'i rgyud las / rdo rje khro bo rang bzhin mngon du phyung ba'i le'u ste bco lnga pa'o //
//
de nas bcom ldan dgyes chen po //
phyogs dus bde gshegs ngo bo nyid //
za byed thabs dang shes rab kyi //
gsung gi byin rlabs snang bar mdzad //
de tshe phyi nang snod bcud bcas //
g.yo dang 'bar zhing gang ba yis //
ma lus ye shes byin brlabs nas //
bde ba chen por gsal bar byed //
gang du rtogs goms brtan pa yis //
thabs dang shes rab las byung ba'i //
bde ba'i thig le thug pa med //
ye shes lnga zhes gang bshad pa //
rgyal ba kun gyi snying po lnga //
sa bon yi ge oM zhes bshad //
thog mtha' med pa'i de bzhin nyid //
gnyis med mi phyed 'joms pas na //
thugs kyi rdo rje gang yin pa //
badzra zhes ni brjod pa yin //
ma bcos de bzhin ye shes ni //
re dogs 'gro 'ong med son pas //
chos kyi dbyings kyi sku las gyur //
ta thA ga ta zhes brjod do //
ma lus rang byung rin po che //
nam mkha' lta bur zag med cing *//
dbang bskur thogs med ye shes ni //
rat+na zhes pa brjod pa yin //
'khor ba'i bag chags spong ba ni //
bde ba chen po skyon med pa //
'dod chags chags bral bcom pa nyid //
pad+ma nyid ni yin par bshad //
thogs med brtson 'grus pha rol phyin //
bya byed phrin las mthar phyin pa //
'gro 'ong med pa'i thabs nyid ni //
karma las kyi rang bzhin nyid //
shrI gnyis med ye shes te //
don grub lngar ni @#//
bsngags pa yin / ma hA chen po lnga nyid de //
thig le chen po las byung ba //
sku gsung yon tan phrin las thugs //
ma lus chen po lnga nyid do //
nyon mongs lnga 'joms khro bo ni //
he ru ka zhes brjod pa ste //
ye shes 'bar ba'i mtshan nyid ni //
khrag 'thung lngar ni bshad pa yin //
thabs kyi yul lnga bcom pa ni //
ma hA tsaN+Da zhes brjod de //
khro bas khro ba spangs pa ni //
gtum po chen po de nyid do //
ma rungs pa dang bdud bzhi dang *//
dam tshig sdang ba thams cad ni //
bdag dang gzhan 'tshe bar gcod dang */ thams cad sarba duSh+tan nyid //
gsang ba'i thabs chen ma rungs pa //
gang gis 'joms pa ha ka ste //
gnyen pos 'joms pa ha na nyid //
gang gis da ha 'joms pa nyid //
bag chags zad 'tshed yin nam / pa pa tsa nyid //
hUM ni thugs kyi rang bzhin te //
zad dang sgrol dang drag po'i sgra //
'dir ni phaT zhes skul bar bshad //
ye shes rang bzhin skye med pa //
zab mo thig le 'dus ma byas //
oM zhes phra mo yum lngar brjod //
rigs lnga phra bar gang brjod pa //
badzra la sogs bshad pa lnga //
mi rig spyod rten mi nus pa //
yum chen lnga zhes bshad pa'o //
yul dang shes pa gnyis med pa //
zab mo thig le 'dus ma byas //
kun gyi 'byung gnas dbyings phyug ma //
shwa ri dbang phyug lngar bshad pa'o //
gang gis gang 'dzin mi gtong pa //
de nyid d+ha ra gzungs mar bshad //
ha ni mtshan med 'dus ma byas //
steng rgyan thugs rje chen po nyid //
rA ni chags pa bde chen nyid //
gsungs rab rgya mtsho sgra mtha' yas //
hUM sdud phaT kyis sgrol ba ni //
skye ba med pa'i ngang du bshad //
ha brgyad dgyes pa'i thig le ste //
rags pa thabs kyi khro mo ste //
rgyal ba kun gyi sras mchog ste //
las kyi srin mo 'dul phyir yin //
dgyes pa'i thig le phra mo brgyad //
he zhes zhib bur brjod pa las //
'khor 'das dbyer med phra men brgyad //
srin mo phra men 'dul phyir yin //
'jig rten las skye rgyun zad cing *//
gnyis med ye shes rnam sprul pa //
des ni 'jig rten spangs pa'i lha //
badzra zhes ni bshad pa yin //
zhi bas dkar mo'i rang bzhin te //
che ba'i yon tan mthus rku bas //
ser mo rku byed yin par bshad //
ma lus rmongs byed chags mdog dmar //
nag mo drag pos thal byed ma //
mi mtshon bag chags med pa'o //
che ba'i yon tan nga rgyal 'chang *//
sbos mo rang bzhin yin par bshad //
spang len rtog 'joms pha rol phyin //
sme sha can ni gdol pa mo //
'bar zhing brlag pas gtum mo ste //
sprul pa 'gyed pa ma tshogs ma //
za ba seng gdong chen mo ste //
dpa' brtul spyod pa stag gi gdong *//
bag chags bral bas wa yi mgo //
dur khrod 'joms pas spyang mor brjod //
dam tshig mthar phyin bzhad gdong ste //
bdag @#//
'dzin bral ba kang ka ma //
mngon zhen 'dul ba kha kha zhes //
zab mo'i don rtog hu lu ma //
rang sar gnas pa skyes pa la //
na maHphyag 'tshal nyid du brjod //
dzaHsa ni 'gugs pa'i las byed de //
khA his mchod pa bstab par byed //
phaT kyis kun kyang las la skul //
las kyi sgo bzhi 'dul ba'i phyir //
'gugs 'ching bsdams pa mi gtong ste //
thal ba 'ching byed sgra snyan ma //
badzra lhag ma zhes brjod pa //
dzaHhUM baM hoHbzhi las byung *//
thabs dang shes rab 'khril ba las //
phyag rgya bzhi dang ldan par gnas //
b+h+yo ni las byed bran mo ste //
las kyi mkha' 'gro thig ler chags //
rgyu ba las kyi thig le nyid //
dzaHhUM baM hoHsa spyan drangs thim //
yi ger zhu bas gnyis su med //
rdo rje khro bo'i dam tshig gis //
gnyis med gsal bar 'dres pa las //
'bar ba'i byin rlabs rang byung ba //
dngos grub rang las snang bar brtag / sku gsung thugs dang dbyer med na //
bden pa gsum par mi phyed pas //
lha dang bdag tu dbyer med de //
bdag nyid la ni gsal bar bstim //
rang rang sbyor ba'i sngags nyid kyis //
chu la chu ltar dbyer med pas //
dag pa'i ye shes rmad byung bas //
thob nas rang la brtan par gnas //
zhes nyid la nyid ched du brjod do //
sgyu 'phrul rgya mtsho'i rgyud las / khro bo gsung gi dkyil 'khor bshad pa'i le'u ste bcu drug pa'o //
//
de nas bcom ldan dgyes chen po //
thog ma mtha' ma dbus med pa'i //
bde ba chen po rdo rje 'chang *//
sku yi dkyil 'khor 'chad par mdzad //
phyogs bcu mtha' dang dbus med nyid //
'bar ba'i dkyil 'khor gzhal yas khang *//
ye shes dkyil 'khor lhun grub pas //
phyogs dus thig le chen po nyid //
rang byung 'bar ba'i dkyil 'khor bzhi //
rgyu 'bras thig les brgyan pa'i gnas //
tshad med sangs rgyas gru bzhi ste //
bden pa gnyis brgyan khams kyis mdzes //
rnam par thar pa'i sgo bzhi la //
dur khrod rgyan chas rta babs ldan //
thod phreng bla re nyid zla'i rgyan //
'jigs shing mdzes pa sna tshogs rgyan //
'khor ba rmad byung 'bar ba'i gnas //
khrag 'thung bzhugs pa'i gzhal yas khang *//
mkha' 'gro sna tshogs tshogs pa'i sa //
rol pa'i lha mo sna tshogs kyang *//
lha dang mdzes tshul sna tshogs kyis //
'khor lo'i tshul du gnas pa las //
mdog dang rang chas lugs bzhin du //
dga' dang mdzes dang chags pa dang *//
rol dang sdig par byed pa dang *//
rngams dang las la brtson la sogs //
'khor lo'i tshul du bskor te gnas //
zhing khams bye ba rdul mnyam pa //
khrag 'thung so sor 'khor dang bcas //
mnyam pas mnyam pa'i tshul ston cing *//
sku dang gsung thugs dbyer med pa'i //
de bzhin nyid du dbyer @#//
med thim //
rgyud chen sgyu 'phrul rgya mtsho yi //
che ba'i yon tan bsam yas pa //
nam mkha'i khams las 'das pa yi //
'bar ba'i dkyil 'khor sna tshogs snang *//
de nyid rang rig rang snang bar //
sku gsung thugs kyi cho ga yis //
dbang bskur byin rlabs kun ldan nas //
lhag pa'i ting 'dzin brtan par bsgom //
mtshan ma'i cho ga kun spangs pa'i //
b+ha ga gsang ba'i gzhal yas khang *//
theg chen gsang ba'i grong khyer te //
thabs dang shes rab dbyer med pa'i //
yon tan dpag med rdzogs par snang *//
chags dang rmongs dang g.yengs pa dang */ btang snyoms tha mal la sogs par //
'jigs dang bag tsha rnam par gcod //
thig le rdul phran grangs mnyam par //
bde ba chen por ro gcig cing *//
mu mtha' med pa'i gnas su 'jug / chags sdang la brten grong khyer dang *//
'jigs dang bag tsha'i grong khyer dang *//
thabs dang ldan pa'i khyad par gyis //
de nyid rnam par gcod par byed //
dbyibs kyi b+ha ga brten pa'i gnas //
thig le spros med rang byung ba'i //
bde ba chen po thog mtha' med //
bdag po gnas dang dbyer med par //
thig le ma skyes spros med pas //
bden pa bzhi ni rab 'bar bas //
phyi nang longs spyod kun tu 'phel //
dga' bzhi'i rim par brtags bcas pa'i //
byang chub sems kyi thig le gnyis //
bde chen sna tshogs dga' bas brgyan //
thig le phra rags snang ba kun //
'bab zhon snang ba'i thabs nyid kyis //
chags sogs lnga po zil gnon pas //
dag pa lngar ni rnam par gnas //
thig le ting 'dzin rol par bcas //
gnas dang nyams kyi khyad par gyis //
rang rang las dang mthun pa yi //
mdog kyang rim par gyur pa yin //
bde chen rnam par thar pa la //
mi gnas ye shes drug ldan pas //
phung po la sogs bar chod bral //
thabs kyis bde chen lus rgyas pas / g.yo ba sna tshogs bcas pa yis //
'jigs dang bsdigs dang dga' ba yis //
sgra rnams sna tshogs ston par byed //
chags pas thig le phreng bcas te //
rdo rje snang bas khyab par byed //
rang lus thabs dang bcas pa yis //
thig le stong par bcas pa yis //
gcod dang 'joms sogs sna tshogs pas //
bde ba'i ro ni sna tshogs ldan //
gnyis med ro ni thig ler 'brel //
rtsa bcud shes par bcas pa yis //
thig le'i phyag rgya bzhir bcas pas //
bde chen gsang ba'i thig le la //
dgug cing sgrol bstim la sogs pa //
bya ba'i las la dbang thob 'gyur //
steng 'og thabs las byung ba yi //
gsang ba'i thig le chen po ni //
yon tan rdzogs pa'i bdag nyid de //
sna tshogs ro dang bcas pa yi //
nyi zla 'khor lo ge sar bcas //
gsang ba'i lus la rtag tu gnas //
bye brag @#//
brgyad cu kun 'dus pa'i //
phyogs bzhi steng 'og bcas pa yi //
bde chen 'bar bas khyab gyur cing *//
phyi nang bcud kyis gang bar byed //
gsang ba'i de nyid nges pa yi //
sgyu 'phrul rgya mtsho'i gsang ba'i don //
ma lus khyab pa gsal 'gyur zhing *//
dag pa rnams la mngon gyur kyang *//
dbang dang man ngag dral ba yi //
rang bzhin skal ba dman pa la //
thabs kyi theg pa mi snang ste //
rigs chad 'khor ba'i rigs 'chang yin //
bde chen gsang ba'i snying po 'di //
ma lus rdzogs pa'i ngo bo ste //
rang bzhin thabs las mngon gyur pas //
thabs chen lhun grub mngon du gyur //
rdo rjer thig le son pa yi //
gsang ba thabs kyi me long la //
ji bzhin mngon du byas pa yi //
rdo rje rig pa'i lung thob cing *//
dbang bsgyur phyag rgya lhun gyis grub //
ces gsang ba'i tshig tu'o //
sgyu 'phrul rgya mtsho'i rgyud las / lhun gyis grub pa'i dkyil 'khor bstan pa'i le'u ste bcu bdun pa'o //
//
de nas bcom ldan dgyes chen po //
ma lus mchod pa'i sprin bkod de //
phyi nang gsang ba sna tshogs pa'i //
dgyes pa'i mchod pa bstab par mdzad //
ji srid nam mkha'i mthar thug pa'i //
sangs rgyas rdul snyed mtha' yas pa'i //
dbang po'i grong khyer mnyes mdzad pa'i //
rang gi lag cha mdzes ldan pa'i //
lha mo'i tshogs ni bsam yas pa //
dgyes pa'i mnyes tshul sna tshogs kyis //
'khor lo bdag po mnyes par mdzad //
ma lus longs spyod tshogs mchog mnyes //
ma rtogs pa dang log par rtogs //
phyogs rtogs yang dag nyid ma rtogs //
dbyer med dag mnyam tshul brtags nas //
lhun gyis grub pa'i zhing du bsgom //
thabs dang ting 'dzin goms pa yis //
gnas ngan drag pos tshar bcad nas //
chogs gnyis rdzogs pa'i rgyal sras la //
skye shi med par lhun gyis grub //
ma lus thabs dang shes rab tu //
rtogs dang goms pa'i sbyor ba yis //
bde ba chen po'i thig le yis //
thabs dang sbyor bas mnyes par bya //
ma lus rigs lngar mnyam sbyar nas //
mi 'chi lnga dang sha lnga dag / 'jigs pa med pa'i dpa' bo yis //
mchod cing longs spyod chen por bya //
longs spyod lnga dang mnyam sbyor bas //
phyi nang gsang bar mnyam sbyor zhing *//
bde ba chen por gnyis med pas //
dkyil 'khor lnga dang mnyam par gnas //
phyogs dus rgyal ba'i dkyil chen po //
ma lus gcig tu mnyam nyid pas //
gnyis med rang byung ngo bo nyid //
rtogs goms gnas pas lhun gyis grub //
'dres dang ma 'dres mnyam gnas pas //
thabs dang shes rab thig le nyid //
rol pa'i thabs las rang byung ba //
bde chen gar gyi snying po mchog / ma lus rang byung snying po la //
'dod pa'i stobs kyis nyer rdzogs shing *//
thabs kyi @#//
sbyor ba gang gnas pa //
yon tan lhun grub snying por gnas //
sangs rgyas kun gyi rmad byung ba //
rang byung thabs kyis byin brlabs shing *//
gsang ba'i me long gsal gnas na //
lhun grub 'bras bu gzhan las min //
phyogs bcu rdul snyed grangs mnyam pa'i //
'bras bu che ba lhun rdzogs dag / ma lus bdag nyid lhun rdzogs pas //
yon tan gzhan dag smos ci dgos //
thabs dang shes rab gnyis med pa'i //
ma lus kun la rgyas btab cing */ thabs ldan rnams la snang gyur kyang *//
kun la gsal bar snang ba min //
gsang ba thig le chen po ni //
yon tan stobs kyi bdag nyid de //
rtogs goms mnyes pas lhun grub cing *//
log dang le lo'i stobs kyis min //
sgyu 'phrul drwa ba mngon rdzogs pa'i //
thig le rdzogs pa'i thabs kyis bskul //
gsang ba'i rig pa thabs kyis mnan //
ro gcig bde ba chen por gsal //
rnal 'byor thabs dang shes rab kyis //
ma lus bde ba che rtogs shing *//
thig le gsal ba'i ros khyab na //
byed spyod dkyil 'khor gsal bar 'gyur //
ma lus ma bcos mnyam sbyor zhing *//
dkyil 'khor gsum la goms pa dang *//
bdag dang rgyal bar mnyam sbyor bas //
ma lus mchod pa'i cho gar gnas //
gang du bskul dang chags pa dang *//
dga' dang bde bas brgyan pa yi //
gsang ba'i rol mos gang bskul ba //
sangs rgyas kun gyi bde chen ni //
phyi nang yul sems ma lus kun //
bdag nyid chen po'i ros gang zhing *//
bde chen rdo rje gnyis su med //
de nyid zag pa med par gnas //
gnyis med 'dres pa'i rang bzhin la //
gsang ba'i ye shes rang bzhin gsal //
thabs chen gsang ba las byung ba'i //
rgyal ba'i dkyil 'khor ma lus rdzogs //
ma lus bdag tu dbyer med pas //
thams cad gsang ba lhun gyis grub //
ces nyid la nyid gsungs so //
sgyu 'phrul rgya mtsho'i rgyud las / mnyes pa chen po byin gyis brlabs pa'i le'u ste bco brgyad pa'o //
/ de nas bcom ldan dgyes chen po //
ma lus bdag nyid lhun grub pas //
bdag nyid bde bar byin rlabs pa //
dam tshig mchog gi bshad par bya //
gang du don la gnas pa dag / bdag gzhan de bzhin lhun grub phyir //
rgyal ba kun gyis byin brlabs pa'i //
gang mi 'da' ba dam tshig mchog / snying po phyag rgya sngags rigs rnams //
gsal ba yid gnyis med pa yis //
rdo rje sku gsung thugs sbyor bas //
gang yang nyams med 'bras bur 'grub //
don dam snying por gnyis med cing *//
thabs kyi don la rab nges na //
las dang spyod pa gang yang rung *//
ma bsags mi sogs tshogs 'gyur te //
'dul sdom dam tshig ma lus pa //
dam tshig chen po'i rang bzhin du //
ma byas rang gi ngo bor @#//
rdzogs //
'dul sdom blta spyod rnam par dag / blang dor med par byin brlabs shing */ ma lus 'dus par rdzogs te gnas //
thabs chen gsang ba'i rang bzhin la //
mtha' dbus yod med las 'das pa'i //
ma lus sgyu mar mnyam sbyor bas //
rlung sems stong par ye dag pas //
skye shi 'gyur med nam mkha'i ngang *//
grub pas bdag gzhan med snang bas //
dngos gcig bsgral bas ma lus bsgral //
ma lus bdag dang mnyam sbyor bas //
thig le chen po gnyis su med //
gsang ba gsang chen las byung ba'i //
ma lus gnyis med dkyil 'khor mchog / ma lus dbyer med tshul gcig pas //
gnyis dang yul du mi 'byed de //
rang byung longs spyod gsal rtogs pas //
blangs par yon tan phun sum tshogs //
chos rnams sgra tshig bral ba yis //
de bzhin nyid kyi rnam 'phrul ba //
sgra snyan brag char byin brlabs pas //
ma lus bden rdzun tshig tu smra //
gang du rtog dang gnyer ba yi //
rang sems rdo rjer byin brlabs pas //
gang du de las 'da' byed lhung *//
de bas spang bar su zhig sems //
sangs rgyas kun dang mnyam gnas shing *//
dri med rgyud la gang 'jog pa //
spangs pas 'khor ba'i mtha' mar te //
rmi lam du yang spang ba min //
las dang nyon mongs dag byed cing *//
ye shes 'khor lo 'grub byed pa //
snying po sngags kyi dam tshig la //
skad cig tsam yang 'da' mi rung *//
rgyal ba kun gyi thugs 'jug cing *//
ye shes snying por rgyas 'debs pa //
phyag rgya thugs kyi rang bzhin las //
'das na rgyal ba nyid kyang ltung *//
dam pa'i grong khyer 'jug pa'i grogs //
'od dang snying po ji bzhin du //
thog ma mtha' mar mi phyed pa //
'bral dang dbye bar bya ba min //
sangs rgyas kun gyi gsang ba'i don //
gnyer gtad pas kyang gzhan la min //
gnyis ka ltung 'jig 'byung bas na //
dam pa nyid la nges par bya //
'joms pa chen po zhe sdang che //
gtum pa chen po sreg pa nyid //
'dod chags chen po bde ba che //
thabs chen thar pa chen po nyid //
gti mug chen po rmongs pa che //
gnyis med bdag nyid gsang ba che //
nga rgyal chen po gnon po che //
che ba'i chen por rang bzhin gnas //
mi mthun spangs pa'i rang bzhin zhi //
theg pa chen po dam tshig mchog / dam pa'i rang bzhin dam pa'i mchog / gnas na dam par lhun grub cing *//
'das na dam pa'ang 'tshig par 'gyur //
sangs rgyas kun gyis byin brlabs pa'i //
bsten par bya ba'i dam tshig lnga //
byin rlabs bar chad sel bar byed //
dngos grub bsgrub pa'i dam tshig ste //
dri chen dag pa'i chu nyid dang *//
dkar chen dmar chen 'jigs pa'i rdzas //
dpa' bos re dogs med par spyad //
gsang ba'i thig le dbyer med pas //
thabs @#//
dang brtul zhugs ldan pas blang *//
lhan cig gnas pa'i bde chen po //
sangs rgyas kun gyi rang bzhin nyid //
thabs dang nyi zla'i ros khyab cing *//
bde ba chen pos byin brlabs pas //
rlung dang phyag rgya gang bsngags pa //
thugs kyi phyag rgya ye shes che //
lus sems bde chen dbyer med pa'i //
mi bral gzungs su bshad pa'o //
rmongs dang rang bzhin ngan pa dang *//
skal med dbang dang mi ldan par //
thabs kyis mngon du mi bstan te //
thig le 'byung 'jug khar dbyung min //
steng 'og thig le mtshams sbyar nas //
thabs ldan dpa' bo'i 'dod chags kyis //
brkam chags yul dang zhen pa dang *//
lta ngan bdag 'dzin rnam par 'joms //
gnyis med rig pa rang gsal bas //
ma lus bde chen ngo bor gnas //
rang bzhin ched byas zhen pa dag / seng ge lta bus zil gyis gnon //
dman dang chags bral dka' thub can //
zad dang ma smin bde chen bral //
gang du thabs dang bral ba ni //
spangs shing 'jug par bya ba min //
lus las byung ba'i bcud lnga ni //
rnal 'byor mnyam par rtag gnas pa'i //
dam tshig 'tsho ba'i longs spyod pas //
nam yang 'dor bar bya ba min //
ma lus 'dus pa'i bcud yin pas //
snying po lnga zhes de la bya //
rtsa bcud shes pa'i ngo bo nyid //
rang byung dag par gsal brtags shing *//
gnyis med sbyor bas goms pa yis //
thams cad bde ba chen por mnyam //
thun mong thun mong ma yin pa'i //
'da' dka' dam tshig rang bzhin te //
rtsa ba yan lag bcas pa las //
'das pa gang yin dmyal bar 'gro //
dbyer med mnyam pa'i rang bzhin la //
man ngag thabs kyis mnyam sbyar na //
ma lus bde ba phun sum tshogs //
bdag las 'byung gi gzhan las min //
gang du rtsa ba kun nyams pa //
yan lag bcas pa'i rang bzhin 'das //
kun gyis spangs bya'i gnas yin phyir //
'grogs dang phrad na ltung bar 'gyur //
sangs rgyas kun gyis byin brlabs pa'i //
rtsa ba'i dam tshig gang 'das pa //
rgyal ba 'khor bcas bka' bcag nas //
thar med sdug bsngal gnas su ltung *//
yan lag dam tshig rmad po che //
'das na dngos grub mi 'byung zhing *//
theg chen lta spyod spangs pa yis //
ngan 'gro 'khor ba'i gnas su ltung *//
sangs rgyas kun gyi sku gsung thugs //
rdo rje'i dam tshig chen po ste //
ma lus gsang bar mnyam sbyor bas //
sangs rgyas kun gyi rang bzhin yin //
rtsa ba lnga dang yan lag bcu //
thabs dang shes rab sku gsung thugs //
lnga yi rang bzhin mnyam sbyor bas //
grangs dang bye brag ma nges te //
mos dang bsam pa'i khyad par snang *//
zhes nyid la nyid bshad do //
sgyu 'phrul rgya mtsho'i rgyud las / dam pas byin gyis brlabs pa'i 'da' @#//
bar dka' ba'i le'u ste bcu dgu pa'o //
//
de nas bcom ldan de bzhin gshegs //
kun mkhyen spangs rdzogs bdag nyid can //
gcig dang du bral bdag nyid de //
phrin las tshul ni yang dag bshad //
rang bzhin thabs dang thugs rje nyid //
phrin las rgya chen gang byung ba //
de nyid sgyu 'phrul rgya mtsho ni //
sangs rgyas kun gyi ngo bor 'dod //
e ma ho ngo mtshar rmad kyi chos //
rang byung ye shes dkyil 'khor du //
snang srid rang bzhin ma bcos pa //
bde ba chen po'i ngo bor zhi //
ma bsags lhun rdzogs dkyil 'khor du //
che ba'i yon tan rang snang ba //
'phel 'grib med par gang gsal ba //
bsam gyis mi khyab mtha' yas mchog / ma chags dag pa'i dkyil 'khor du //
spyod yul bag chags ma lus pa //
gsung mchog ma skyes byin rlabs kyis //
rig pa ma bcos ngang du 'dus //
rang rig ye shes rgyal po yis //
skye med rang bzhin ngang nyid du //
mtshan ma bag chags bcom nas ni //
stong pa chen po'i ngang du gnas //
rang snying d+harma tsakra la //
ye shes bzhi sogs gnas pa'i mthus //
rang bzhin nus mthu bzhir snang ba //
de dag ma bcos shes par bya //
ma bcos shes pa la gnas nas //
mtshan ma'i stobs thob gyur pa na //
rang rang 'thad pa'i sa phyogs su //
las rnams brtsams nas grub par 'gyur //
waM gyi dkyil 'khor rim gsum du //
mtshan ma rdzas dang ldan pa la //
dang ba dang ldan phur btab nas //
ma lus sbyang phyir mchod sbyin bya //
ma yi dkyil 'khor rim gsum du //
mtshan ma rdzas dang ldan pa la //
dga' ba nga rgyal phur btab nas //
yon tan 'phel phyir mchod sbyin bya //
yA yi dkyil 'khor rim gsum du //
ngang gi mtshan ma rdzas ldan la //
chags pa dbang byed phur btab nas //
mi mthun 'du phyir mchod sbyin bya //
e yi dkyil 'khor rim gsum du //
rang gi rdzas dang ldan pa la //
khros pas drag po'i phur btab nas //
thal bar brlag phyir mchod sbyin bya //
rang byung pho brang snying po la //
e sogs rang bzhin bzhir gnas pa //
thig le thabs dang bcas pa'i ros //
bdag gzhan las bzhi thogs med nyid //
bde chen 'bras bu rdzogs par byed //
rten can snying po'i thig le la //
dngas ma lnga yi bcud 'dus pa //
ma skyes nam mkha'i gzugs can nyid //
de ma thag par snang bar byed //
sangs rgyas btsun mo'i b+ha ga la //
gsang ba'i dkyil 'khor bzhir gnas te //
thabs dang las bcas phyag rgya bzhis //
lhan cig skyes pa'i ye shes nyid //
nyi zla zin pa'i stobs las skyes //
gsang ba las bzhi'i dkyil 'khor du //
dbyings phyug chags pa'i me nyid ni //
phyag rgya bzhi bcas bstan bcos bskul //
rdo rje pad+ma dgang blugs bcas //
byang chub sems kyis gang 
[(]4[)]@#//
mchod pa //
las dang bag chags spyod yul bcas //
bde ba chen por 'bar bar byed //
lhan cig skyes pa'i rang bzhin 'char //
thugs rje'i stobs kyi las bzhi yis //
rang rang dga' ba'i tshul ston cing *//
thabs dang mos pa sna tshogs la //
ci dga' bar ni ston par byed //
la lar nad dang sdug bsngal dang *//
bag chags ma lus zhi bar byed //
la lar tshe dang bsod nams dang *//
longs spyod ye shes 'phel bar byed //
la lar bgegs dang mi mthun dang *//
rnam par rtogs pa thabs kyis sdud //
gang gis 'dul bar mi nus pa //
thabs mkhas drag pos mngon du sgrol //
gang du lam dang ldan pa'i gzungs //
ljon pa mo dang lcug phran tshal //
sdong gcig ma dang me reg la //
dang ba dga' ba chags pa yis //
khros pas sbyor ba rab tu brtsam //
rang dang rjes su mthun pa'i phyir //
las brgyad glu gar ldan bskul bas //
rjes mthun pa yi las 'grub cing *//
bsgrub bya'i las dang dngos grub dag / thogs pa med par 'grub par 'gyur //
gsang ba las byung gsang chen po //
rang byung thabs dang shes rab ldan //
de nyid sgyu 'phrul rgya mtsho ste //
'gro ba'i don du rnam par 'phrul //
thabs las thabs byung thabs kyi mchog / kun la thugs chud snying po'i don //
rang snang thabs kyis mngon snang gis //
gzhan las mi 'byung ngo bor gnas //
thabs chen gsang ba'i theg pa 'di //
las dang skal ldan spyod yul te //
dman dang rigs chad la sogs la //
khyab par gnas kyang spyod yul min //
zhes nyid la nyid bshad do //
sgyu 'phrul rgya mtsho'i rgyud las / las lhun gyis grub pa'i le'u ste nyi shu pa'o //
//
de nas kun mkhyen sras chen po //
ma lus dgyes pas khyab gyur nas //
sku gsung yon tan phrin las thugs //
che ba'i tshul gyis glu 'di blangs //
rgyal ba kun gyi sku che ba //
'bar ba 'jigs shing mdzes pa che //
byin rlabs lhun grub sku dang ldan //
rdo rje legs pa brjid pa che //
hUM dang phaT dang tshangs pa'i gsung *//
zhing khams kun tu khyab mdzad nas //
gdul bya dga' dang 'jigs mdzad pa //
gsung gi dkyil 'khor sgra mtha' yas //
rang byung ye shes 'od gsal ba //
mdzes dang khyab dang gsal ba yis //
ye shes lnga ru gsal mdzad pa //
rgyal ba kun gyi thugs kyi mchog / ma bcos rang bzhin gsal ba las //
sna tshogs sku gsung thugs su gsal //
bdag gzhan bya ba kun rdzogs pa //
yon tan rin chen nor bu 'chang *//
ma lus thabs kyi cho 'phrul gyis //
ma rungs gdug pa kun 'dul ba //
rang byung thabs kyi phrin las kyis //
bdud bzhi ma lus 'dul bar mdzad //
sangs rgyas kun gyi rang bzhin khyod //
sgyu 'phrul dra ba mngon rdzogs pa'i //
sku gsung thugs kyi @#//
bdag nyid che //
yon tan phrin las sna tshogs sprul //
'di ni ched du brjod pa yis //
rgyal ba'i dkyil 'khor ji snyed kun //
gnyis med dgyes pas khyab par 'gyur //
lha dang lha mor bcas pa dag / mdzes dang dga' dang chags pa dang *//
bde ba chen po'i mdangs ldan pas //
blta dang rgod dang 'o byed cing *//
'khyud dang stegs dang 'tshir ba dang *//
'jib dang 'bud pa bcas pa yis //
bya ba sna tshogs las btang nas //
bde gshegs mchog la 'jug par mdzad //
dkyil 'khor rdul snyed bcas pa dag / gsang ba'i thig ler gnas pa ni //
ye shes lnga yi ro dang ldan //
dngas ma'i snying por blo zhugs pas //
yul dang bag chags ma lus pa //
bde ba chen po'i snying por gsal //
las dang spyod pa'i khyad par dag / pad+ma la ni 'dam bzhin no //
sgyu 'phrul theg pa'i snying po 'di //
ma lus dngos grub rnams kyi gtso //
thugs mchog phyag rgyas rgyas btab pas //
nam yang 'da' bar mi mdzad do //
zhes nyid la nyid bshad do //
sgyu 'phrul rgya mtsho'i rgyud las / dgyes pa chen po'i le'u ste nyer gcig pa'o //
//
de nas bcom ldan dgyes chen po //
ma lus gsung cig 'dus pa yi //
snod ldan gang zag rgyal sras la / gsang ba'i snying po gdams par mdzad //
'das dang da ltar ma byon pa //
phyogs bcu dus bzhi ma lus pa'i //
de bzhin gshegs pa'i ngo bo nyid //
kun kyang gsang ba'i snying po nyid //
thabs bral zhen pa gnyis kyis bcings //
bdag 'dzin zhen pas don la bsgribs //
ma lus sgro bral ngo bo la //
btags pa'i zhen pas 'khor bar 'khyams //
ji snyed theg pa gang bshad pa //
thabs chen theg par brgyud pa'i lam //
theg pa bsam yas bstan pa yang *//
gdul bya'i don la bsam sbyar nas //
don du mi 'gyur gcig ma gsungs //
rdo rje'i gsung la spros med kyang *//
thugs rje thabs mkhas byin rlabs kyis //
ji ltar mos pa so sor snang *//
chos kyi phung po bsam mi khyab //
ma lus 'dus pa'i snying po 'di //
sangs rgyas kun gyi gsang ba ste //
kun 'byung sgyu 'phrul rgya mtsho'i rgyud //
dbang bskur byin brlabs gsang ba'i mdzod //
thog mar mtha' ma bar med dge / sgro skur med pa thabs kyi lam //
rtogs dang 'dzin pa gang byed pa //
dus gsum rgyal ba kun gyi sras //
dam tshig dbang dang ldan pa dang *//
las dang smon lam dbang gis ni //
snod dang bcud du 'brel pa yis //
gsang mdzod 'dzin cing 'chang ba dang *//
thabs mkhas snying rje gtong phod can //
sdug bsngal gnyer zhing phongs pa med //
lus dang longs spyod ma chags pa //
dam pa 'di la gsang ba gtad //
ces nyid la nyid bshad do //
sgyu 'phrul rgya mtsho'i rgyud las / gsang ba gtad pa'i le'u @#//
ste nyer gnyis pa'o //
//
sgyu 'phrul rgya mtsho rgyud chen po rdzogs so //
//
rgya gar gyi mkhan po bi ma la mi tra dang gnyags dz+nyA na ku mA ras bsgyur ba'o //
bi ma la nyid la ze ma dge slong mas zhus pa'o //
@#/
